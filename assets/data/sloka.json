[
    {
        "chaptno" : "01",
        "slokano" : "001",
        "spart1" : "ततो रावणनीतायाः सीतायाः शत्रुकर्शनः।",
        "spart2" : "इयेष पदमन्वेष्टुं चारणाचरिते पथि॥"
    },
    {
        "chaptno" : "01",
        "slokano" : "002",
        "spart1" : "दुष्करं निष्प्रतिद्वन्द्वं चिकीर्षन् कर्म वानरः।",
        "spart2" : "समुदग्रशिरोग्रीवो गवां पतिरिवाबभौ॥"
    },
    {
        "chaptno" : "01",
        "slokano" : "003",
        "spart1" : "अथ वैदूर्यवर्णेषु शाद्वलेषु महाबलः।",
        "spart2" : "धीरः सलिलकल्पेषु विचचार यथासुखम्॥"
    },
    {
        "chaptno" : "01",
        "slokano" : "004",
        "spart1" : "द्विजान् वित्रासयन् धीमानुरसा पादपान् हरन्।",
        "spart2" : "मृगांश्च सुबहून् निघ्नन् प्रवृद्ध इव केसरी॥"
    },
    {
        "chaptno" : "01",
        "slokano" : "005",
        "spart1" : "नीललोहितमाञ्जिष्ठपद्मवर्णैः सितासितैः।",
        "spart2" : "स्वभावसिद्धैर्विमलैर्धातुभिः समलंकृतम्॥"
    },
    {
        "chaptno" : "01",
        "slokano" : "006",
        "spart1" : "कामरूपिभिराविष्टमभीक्ष्णं सपरिच्छदैः।",
        "spart2" : "यक्षकिंनरगन्धर्वैर्देवकल्पैः सपन्नगैः॥"
    },
    {
        "chaptno" : "01",
        "slokano" : "007",
        "spart1" : "स तस्य गिरिवर्यस्य तले नागवरायुते।",
        "spart2" : "तिष्ठन् कपिवरस्तत्र ह्रदे नाग इवाबभौ॥"
    },
    {
        "chaptno" : "01",
        "slokano" : "008",
        "spart1" : "स सूर्याय महेन्द्राय पवनाय स्वयम्भुवे।",
        "spart2" : "भूतेभ्यश्चाञ्जलिं कृत्वा चकार गमने मतिम्॥"
    },
    {
        "chaptno" : "01",
        "slokano" : "009",
        "spart1" : "अञ्जलिं प्राङ्मुखं कुर्वन् पवनायात्मयोनये।",
        "spart2" : "ततो हि ववृधे गन्तुं दक्षिणो दक्षिणां दिशम्॥"
    },
    {
        "chaptno" : "01",
        "slokano" : "010",
        "spart1" : "प्लवगप्रवरैर्दृष्टः प्लवने कृतनिश्चयः।",
        "spart2" : "ववृधे रामवृद्ध्यर्थं समुद्र इव पर्वसु॥"
    },
    {
        "chaptno" : "01",
        "slokano" : "011",
        "spart1" : "निष्प्रमाणशरीरः सँल्लिलङ्घयिषुरर्णवम्।",
        "spart2" : "बाहुभ्यां पीडयामास चरणाभ्यां च पर्वतम्॥"
    },
    {
        "chaptno" : "01",
        "slokano" : "012",
        "spart1" : "स चचालाचलश्चाशु मुहूर्तं कपिपीडितः।",
        "spart2" : "तरूणां पुष्पिताग्राणां सर्वं पुष्पमशातयत्॥"
    },
    {
        "chaptno" : "01",
        "slokano" : "013",
        "spart1" : "तेन पादपमुक्तेन पुष्पौघेण सुगन्धिना।",
        "spart2" : "सर्वतः संवृतः शैलो बभौ पुष्पमयो यथा॥"
    },
    {
        "chaptno" : "01",
        "slokano" : "014",
        "spart1" : "तेन चोत्तमवीर्येण पीड्यमानः स पर्वतः।",
        "spart2" : "सलिलं सम्प्रसुस्राव मदमत्त इव द्विपः॥ "
    },
    {
        "chaptno" : "01",
        "slokano" : "015",
        "spart1" : "पीड्यमानस्तु बलिना महेन्द्रस्तेन पर्वतः।",
        "spart2" : "रीतीर्निर्वर्तयामास काञ्चनाञ्जनराजतीः॥"
    },
    {
        "chaptno" : "01",
        "slokano" : "016",
        "spart1" : "मुमोच च शिलाः शैलो विशालाः समनःशिलाः।",
        "spart2" : "मध्यमेनार्चिषा जुष्टो धूमराजीरिवानलः॥"
    },
    {
        "chaptno" : "01",
        "slokano" : "017",
        "spart1" : "हरिणा पीड्यमानेन पीड्यमानानि सर्वतः।",
        "spart2" : "गुहाविष्टानि सत्त्वानि विनेदुर्विकृतैः स्वरैः॥"
    },
    {
        "chaptno" : "01",
        "slokano" : "018",
        "spart1" : "स महान् सत्त्वसन्नादः शैलपीडानिमित्तजः।",
        "spart2" : "पृथिवीं पूरयामास दिशश्चोपवनानि च॥"
    },
    {
        "chaptno" : "01",
        "slokano" : "019",
        "spart1" : "शिरोभिः पृथुभिर्नागा व्यक्तस्वस्तिकलक्षणैः।",
        "spart2" : "वमन्तः पावकं घोरं ददंशुर्दशनैः शिलाः॥"
    },
    {
        "chaptno" : "01",
        "slokano" : "020",
        "spart1" : "तास्तदा सविषैर्दष्टाः कुपितैस्तैर्महाशिलाः।",
        "spart2" : "जज्वलुः पावकोद्दीप्ता बिभिदुश्च सहस्रधा॥"
    },
    {
        "chaptno" : "01",
        "slokano" : "021",
        "spart1" : "यानि त्वौषधजालानि तस्मिञ्जातानि पर्वते।",
        "spart2" : "विषघ्नान्यपि नागानां न शेकुः शमितुं विषम्॥"
    },
    {
        "chaptno" : "01",
        "slokano" : "022",
        "spart1" : "भिद्यतेऽयं गिरिर्भूतैरिति मत्वा तपस्विनः।",
        "spart2" : "त्रस्ता विद्याधरास्तस्मादुत्पेतुः स्त्रीगणैः सह॥"
    },
    {
        "chaptno" : "01",
        "slokano" : "023",
        "spart1" : "पानभूमिगतं हित्वा हैममासवभाजनम्।",
        "spart2" : "पात्राणि च महार्हाणि करकांश्च हिरण्मयान्॥"
    },
    {
        "chaptno" : "01",
        "slokano" : "024",
        "spart1" : "लेह्यानुच्चावचान् भक्ष्यान् मांसानि विविधानि च।",
        "spart2" : "आर्षभाणि च चर्माणि खड्गांश्च कनकत्सरून्॥"
    },
    {
        "chaptno" : "01",
        "slokano" : "025",
        "spart1" : "कृतकण्ठगुणाः क्षीबा रक्तमाल्यानुलेपनाः।",
        "spart2" : "रक्ताक्षाः पुष्कराक्षाश्च गगनं प्रतिपेदिरे॥"
    },
    {
        "chaptno" : "01",
        "slokano" : "026",
        "spart1" : "हारनूपुरकेयूरपारिहार्यधराः स्त्रियः।",
        "spart2" : "विस्मिताः सस्मितास्तस्थुराकाशे रमणौः सह॥"
    },
    {
        "chaptno" : "01",
        "slokano" : "027",
        "spart1" : "एष पर्वतसंकाशो हनुमान् मारुतात्मजः।",
        "spart2" : "तितीर्षति महावेगः समुद्रं वरुणालयम्॥"
    },
    {
        "chaptno" : "01",
        "slokano" : "028",
        "spart1" : "रामार्थं वानरार्थं च चिकीर्षन् कर्म दुष्करम्।",
        "spart2" : "समुद्रस्य परं पारं दुष्प्रापं प्राप्तुमिच्छति॥"
    },
    {
        "chaptno" : "01",
        "slokano" : "029",
        "spart1" : "इति विद्याधरा वाचः श्रुत्वा तेषां तपस्विनाम्।",
        "spart2" : "तमप्रमेयं ददृशुः पर्वते वानरर्षभम्॥"
    },
    {
        "chaptno" : "01",
        "slokano" : "030",
        "spart1" : "दुधुवे च स रोमाणि चकम्पे चानलोपमः।",
        "spart2" : "ननाद च महानादं सुमहानिव तोयदः॥"
    },
    {
        "chaptno" : "01",
        "slokano" : "031",
        "spart1" : "आनुपूर्व्या च वृत्तं तल्लाङ्गूलं रोमभिश्चितम्।",
        "spart2" : "उत्पतिष्यन् विचिक्षेप पक्षिराज इवोरगम्॥"
    },
    {
        "chaptno" : "01",
        "slokano" : "032",
        "spart1" : "तस्य लाङ्गूलमाविद्धमतिवेगस्य पृष्ठतः।",
        "spart2" : "ददृशे गरुडेनेव ह्रियमाणो महोरगः॥"
    },
    {
        "chaptno" : "01",
        "slokano" : "033",
        "spart1" : "बाहू संस्तम्भयामास महापरिघसंनिभौ।",
        "spart2" : "आससाद कपिः कट्यां चरणौ संचुकोच च॥"
    },
    {
        "chaptno" : "01",
        "slokano" : "034",
        "spart1" : "संहृत्य च भुजौ श्रीमांस्तथैव च शिरोधराम्।",
        "spart2" : "तेजः सत्त्वं तथा वीर्यमाविवेश स वीर्यवान्॥"
    },
    {
        "chaptno" : "01",
        "slokano" : "035",
        "spart1"  :"मार्गमालोकयन् दूरादूर्ध्वप्रणिहितेक्षणः।",
        "spart2" : "रुरोध हृदये प्राणानाकाशमवलोकयन्॥"
    },
    {
        "chaptno" : "01",
        "slokano" : "036_037_1",
        "spart1" : "पद्भ्यां दृढमवस्थानं कृत्वा स कपिकुञ्जरः।",
        "spart2" : "निकुच्य कर्णौ हनुमानुत्पतिष्यन् महाबलः॥वानरान् वानरश्रेष्ठ इदं वचनमब्रवीत्।"
    },
    {
        "chaptno" : "01",
        "slokano" : "037_2_038_1",
        "spart1" : "यथा राघवनिर्मुक्तः शरः श्वसनविक्रमः॥",
        "spart2" : "गच्छेत् तद्वद् गमिष्यामि लंकां रावणपालिताम्।"
    },
    {
        "chaptno" : "01",
        "slokano" : "038_2_039_1",
        "spart1" : "नहि द्रक्ष्यामि यदि तां लंकायां जनकात्मजाम्॥",
        "spart2" : "अनेनैव हि वेगेन गमिष्यामि सुरालयम्।"
    },
    {
        "chaptno" : "01",
        "slokano" : "039_2_040_1",
        "spart1" : "यदि वा त्रिदिवे सीतां न द्रक्ष्यामि कृतश्रमः॥",
        "spart2" : "बद्‍ध्वा राक्षसराजानमानयिष्यामि रावणम्।"
    },
    {
        "chaptno" : "01",
        "slokano" : "040_2_041_1",
        "spart1" : "सर्वथा कृतकार्योऽहमेष्यामि सह सीतया॥",
        "spart2" : "आनयिष्यामि वा लंकां समुत्पाट्य सरावणाम्।"
    },
    {
        "chaptno" : "01",
        "slokano" : "041_2_042",
        "spart1" : "एवमुक्त्वा तु हनुमान् वानरो वानरोत्तमः॥",
        "spart2" : "उत्पपाताथ वेगेन वेगवानविचारयन्।सुपर्णमिव चात्मानं मेने स कपिकुञ्जरः॥"
    },
    {
        "chaptno" : "01",
        "slokano" : "043",
        "spart1" : "समुत्पतति वेगात् तु वेगात् ते नगरोहिणः।",
        "spart2" : "संहृत्य विटपान् सर्वान् समुत्पेतुः समन्ततः॥"
    },
    {
        "chaptno" : "01",
        "slokano" : "044",
        "spart1" : "स मत्तकोयष्टिभकान् पादपान् पुष्पशालिनः।",
        "spart2" : "उद्वहन्नुरुवेगेन जगाम विमलेऽम्बरे॥"
    },
    {
        "chaptno" : "01",
        "slokano" : "045",
        "spart1" : "ऊरुवेगोत्थिता वृक्षा मुहूर्तं कपिमन्वयुः।",
        "spart2" : "प्रस्थितं दीर्घमध्वानं स्वबन्धुमिव बान्धवाः॥"
    },
    {
        "chaptno" : "01",
        "slokano" : "046",
        "spart1" : "तमूरुवेगोन्मथिताः सालाश्चान्ये नगोत्तमाः।",
        "spart2" : "अनुजग्मुर्हनूमन्तं सैन्या इव महीपतिम्॥"
    },
    {
        "chaptno" : "01",
        "slokano" : "047",
        "spart1" : "सुपुष्पिताग्रैर्बहुभिः पादपैरन्वितः कपिः।",
        "spart2" : "हनूमान् पर्वताकारो बभूवाद्भुतदर्शनः॥"
    },
    {
        "chaptno" : "01",
        "slokano" : "048",
        "spart1" : "सारवन्तोऽथ ये वृक्षा न्यमज्जँल्लवणाम्भसि।",
        "spart2" : "भयादिव महेन्द्रस्य पर्वता वरुणालये॥"
    },
    {
        "chaptno" : "01",
        "slokano" : "049",
        "spart1" : "स नानाकुसुमैः कीर्णः कपिः साङ्कुरकोरकैः।",
        "spart2" : "शुशुभे मेघसंकाशः खद्योतैरिव पर्वतः॥"
    },
    {
        "chaptno" : "01",
        "slokano" : "050",
        "spart1" : "विमुक्तास्तस्य वेगेन मुक्त्वा पुष्पाणि ते द्रुमाः।",
        "spart2" : "व्यवशीर्यन्त सलिले निवृत्ताः सुहृदो यथा॥"
    },
    {
        "chaptno" : "01",
        "slokano" : "051",
        "spart1" : "लघुत्वेनोपपन्नं तद् विचित्रं सागरेऽपतत्।",
        "spart2" : "द्रुमाणां विविधं पुष्पं कपिवायुसमीरितम्॥"
    },
    {
        "chaptno" : "01",
        "slokano" : "052",
        "spart1" : "पुष्पौघेण सुगन्धेन नानावर्णेन वानरः।",
        "spart2" : "बभौ मेघ इवोद्यन् वै विद्युद‍्गणविभूषितः॥"
    },
    {
        "chaptno" : "01",
        "slokano" : "053",
        "spart1" : "तस्य वेगसमुद्भूतैः पुष्पैस्तोयमदृश्यत।",
        "spart2" : "ताराभिरिव रामाभिरुदिताभिरिवाम्बरम्॥"
    },
    {
        "chaptno" : "01",
        "slokano" : "054",
        "spart1" : "तस्याम्बरगतौ बाहू ददृशाते प्रसारितौ।",
        "spart2" : "पर्वताग्राद् विनिष्क्रान्तौ पञ्चास्याविव पन्नगौ॥"
    },
    {
        "chaptno" : "01",
        "slokano" : "055",
        "spart1" : "पिबन्निव बभौ चापि सोर्मिजालं महार्णवम्।",
        "spart2" : "पिपासुरिव चाकाशं ददृशे स महाकपिः॥"
    },
    {
        "chaptno" : "01",
        "slokano" : "056",
        "spart1" : "तस्य विद्युत्प्रभाकारे वायुमार्गानुसारिणः।",
        "spart2" : "नयने विप्रकाशेते पर्वतस्थाविवानलौ॥"
    },
    {
        "chaptno" : "01",
        "slokano" : "057",
        "spart1" : "पिङ्गे पिङ्गाक्षमुख्यस्य बृहती परिमण्डले।",
        "spart2" : "चक्षुषी सम्प्रकाशेते चन्द्रसूर्याविव स्थितौ॥"
    },
    {
        "chaptno" : "01",
        "slokano" : "058",
        "spart1" : "मुखं नासिकया तस्य ताम्रया ताम्रमाबभौ।",
        "spart2" : "संध्यया समभिस्पृष्टं यथा स्यात् सूर्यमण्डलम्॥"
    },
    {
        "chaptno" : "01",
        "slokano" : "059",
        "spart1" : "लाङ्गूलं च समाविद्धं प्लवमानस्य शोभते।",
        "spart2" : "अम्बरे वायुपुत्रस्य शक्रध्वज इवोच्छ्रितम्॥"
    },
    {
        "chaptno" : "01",
        "slokano" : "060",
        "spart1" : "लाङ्गूलचक्रो हनुमान् शुक्लदंष्ट्रोऽनिलात्मजः।",
        "spart2" : "व्यरोचत महाप्राज्ञः परिवेषीव भास्करः॥"
    },
    {
        "chaptno" : "01",
        "slokano" : "061",
        "spart1" : "स्फिग्देशेनातिताम्रेण रराज स महाकपिः।",
        "spart2" : "महता दारितेनेव गिरिर्गैरिकधातुना॥"
    },
    {
        "chaptno" : "01",
        "slokano" : "062",
        "spart1" : "तस्य वानरसिंहस्य प्लवमानस्य सागरम्।",
        "spart2" : "कक्षान्तरगतो वायुर्जीमूत इव गर्जति॥"
    },
    {
        "chaptno" : "01",
        "slokano" : "063",
        "spart1" : "खे यथा निपतत्युल्का उत्तरान्ताद् विनिःसृता।",
        "spart2" : "दृश्यते सानुबन्धा च तथा स कपिकुञ्जरः॥"
    },
    {
        "chaptno" : "01",
        "slokano" : "064",
        "spart1" : "पतत्पतङ्गसंकाशो व्यायतः शुशुभे कपिः।",
        "spart2" : "प्रवृद्ध इव मातङ्गः कक्ष्यया बध्यमानया॥"
    },
    {
        "chaptno" : "01",
        "slokano" : "065",
        "spart1" : "उपरिष्टाच्छरीरेण च्छायया चावगाढया।",
        "spart2" : "सागरे मारुताविष्टा नौरिवासीत् तदा कपिः॥"
    },
    {
        "chaptno" : "01",
        "slokano" : "066",
        "spart1" : "यं यं देशं समुद्रस्य जगाम स महाकपिः।",
        "spart2" : "स तु तस्याङ्गवेगेन सोन्माद इव लक्ष्यते॥"
    },
    {
        "chaptno" : "01",
        "slokano" : "067",
        "spart1" : "सागरस्योर्मिजालानामुरसा शैलवर्ष्मणाम्।",
        "spart2" : "अभिध्नंस्तु महावेगः पुप्लुवे स महाकपिः॥"
    },
    {
        "chaptno" : "01",
        "slokano" : "068",
        "spart1" : "कपिवातश्च बलवान् मेघवातश्च निर्गतः।",
        "spart2" : "सागरं भीमनिर्ह्रादं कम्पयामासतुर्भृशम्॥"
    },
    {
        "chaptno" : "01",
        "slokano" : "069",
        "spart1" : "विकर्षन्नूर्मिजालानि बृहन्ति लवणाम्भसि।",
        "spart2" : "पुप्लुवे कपिशार्दूलो विकिरन्निव रोदसी॥"
    },
    {
        "chaptno" : "01",
        "slokano" : "070",
        "spart1" : "मेरुमन्दरसंकाशानुद‍्गतान् सुमहार्णवे।",
        "spart2" : "अत्यक्रामन्महावेगस्तरङ्गान् गणयन्निव॥"
    },
    {
        "chaptno" : "01",
        "slokano" : "071",
        "spart1" : "तस्य वेगसमुद‍्घुष्टं जलं सजलदं तदा।",
        "spart2" : "अम्बरस्थं विबभ्राजे शरदभ्रमिवाततम्॥"
    },
    {
        "chaptno" : "01",
        "slokano" : "072",
        "spart1" : "तिमिनक्रझषाः कूर्मा दृश्यन्ते विवृतास्तदा।",
        "spart2" : "वस्त्रापकर्षणेनेव शरीराणि शरीरिणाम्॥"
    },
    {
        "chaptno" : "01",
        "slokano" : "073",
        "spart1" : "क्रममाणं समीक्ष्याथ भुजगाः सागरंगमाः।",
        "spart2" : "व्योम्नि तं कपिशार्दूलं सुपर्णमिव मेनिरे॥"
    },
    {
        "chaptno" : "01",
        "slokano" : "074",
        "spart1" : "दशयोजनविस्तीर्णा त्रिंशद्योजनमायता।",
        "spart2" : "छाया वानरसिंहस्य जवे चारुतराभवत्॥ "
    },
    {
        "chaptno" : "01",
        "slokano" : "075",
        "spart1" : "श्वेताभ्रघनराजीव वायुपुत्रानुगामिनी।",
        "spart2" : "तस्य सा शुशुभे छाया पतिता लवणाम्भसि॥"
    },
    {
        "chaptno" : "01",
        "slokano" : "076",
        "spart1" : "शुशुभे स महातेजा महाकायो महाकपिः।",
        "spart2" : "वायुमार्गे निरालम्बे पक्षवानिव पर्वतः॥"
    },
    {
        "chaptno" : "01",
        "slokano" : "077",
        "spart1" : "येनासौ याति बलवान् वेगेन कपिकुञ्जरः।",
        "spart2" : "तेन मार्गेण सहसा द्रोणीकृत इवार्णवः॥"
    },
    {
        "chaptno" : "01",
        "slokano" : "078",
        "spart1" : "आपाते पक्षिसङ्घानां पक्षिराज इव व्रजन्।",
        "spart2" : "हनुमान् मेघजालानि प्रकर्षन् मारुतो यथा॥"
    },
    {
        "chaptno" : "01",
        "slokano" : "079",
        "spart1" : "पाण्डुरारुणवर्णानि नीलमञ्जिष्ठकानि च।",
        "spart2" : "कपिनाऽऽकृष्यमाणानि महाभ्राणि चकाशिरे॥"
    },
    {
        "chaptno" : "01",
        "slokano" : "080",
        "spart1" : "प्रविशन्नभ्रजालानि निष्पतंश्च पुनः पुनः।",
        "spart2" : "प्रच्छन्नश्च प्रकाशश्च चन्द्रमा इव दृश्यते॥"
    },
    {
        "chaptno" : "01",
        "slokano" : "081",
        "spart1" : "प्लवमानं तु तं दृष्ट्वा प्लवगं त्वरितं तदा।",
        "spart2" : "ववृषुस्तत्र पुष्पाणि देवगन्धर्वचारणाः॥"
    },
    {
        "chaptno" : "01",
        "slokano" : "082",
        "spart1" : "तताप नहि तं सूर्यः प्लवन्तं वानरेश्वरम्।",
        "spart2" : "सिषेवे च तदा वायू रामकार्यार्थसिद्धये॥"
    },
    {
        "chaptno" : "01",
        "slokano" : "083",
        "spart1" : "ऋषयस्तुष्टुवुश्चैनं प्लवमानं विहायसा।",
        "spart2" : "जगुश्च देवगन्धर्वाः प्रशंसन्तो वनौकसम्॥ "
    },
    {
        "chaptno" : "01",
        "slokano" : "084",
        "spart1" : "नागाश्च तुष्टुवुर्यक्षा रक्षांसि विविधानि च।",
        "spart2" : "प्रेक्ष्य सर्वे कपिवरं सहसा विगतक्लमम्॥"
    },
    {
        "chaptno" : "01",
        "slokano" : "085",
        "spart1" : "तस्मिन् प्लवगशार्दूले प्लवमाने हनूमति।",
        "spart2" : "इक्ष्वाकुकुलमानार्थी चिन्तयामास सागरः॥"
    },
    {
        "chaptno" : "01",
        "slokano" : "086",
        "spart1" : "साहाय्यं वानरेन्द्रस्य यदि नाहं हनूमतः।",
        "spart2" : "करिष्यामि भविष्यामि सर्ववाच्यो विवक्षताम्॥"
    },
    {
        "chaptno" : "01",
        "slokano" : "087",
        "spart1" : "अहमिक्ष्वाकुनाथेन सगरेण विवर्धितः।",
        "spart2" : "इक्ष्वाकुसचिवश्चायं नावसीदितुमर्हति॥"
    },
    {
        "chaptno" : "01",
        "slokano" : "088",
        "spart1" : "तथा मया विधातव्यं विश्रमेत यथा कपिः।",
        "spart2" : "शेषं च मयि विश्रान्तः सुखी सोऽतितरिष्यति॥"
    },
    {
        "chaptno" : "01",
        "slokano" : "089",
        "spart1" : "इति कृत्वा मतिं साध्वीं समुद्रश्छन्नमम्भसि।",
        "spart2" : "हिरण्यनाभं मैनाकमुवाच गिरिसत्तमम्॥"
    },
    {
        "chaptno" : "01",
        "slokano" : "090",
        "spart1" : "त्वमिहासुरसङ्घानां देवराज्ञा महात्मना।",
        "spart2" : "पातालनिलयानां हि परिघः संनिवेशितः॥"
    },
    {
        "chaptno" : "01",
        "slokano" : "091",
        "spart1" : "त्वमेषां ज्ञातवीर्याणां पुनरेवोत्पतिष्यताम्।",
        "spart2" : "पातालस्याप्रमेयस्य द्वारमावृत्य तिष्ठसि॥"
    },
    {
        "chaptno" : "01",
        "slokano" : "092",
        "spart1" : "तिर्यगूर्ध्वमधश्चैव शक्तिस्ते शैल वर्धितुम्।",
        "spart2" : "तस्मात् संचोदयामि त्वामुत्तिष्ठ गिरिसत्तम॥"
    },
    {
        "chaptno" : "01",
        "slokano" : "093",
        "spart1" : "स एष कपिशार्दूलस्त्वामुपर्येति वीर्यवान्।",
        "spart2" : "हनूमान् रामकार्यार्थी भीमकर्मा खमाप्लुतः॥ श्रमं च प्लवगेन्द्रस्य समीक्ष्योत्थातुमर्हसि॥"
    },
    {
        "chaptno" : "01",
        "slokano" : "094",
        "spart1" : "हिरण्यगर्भो मैनाको निशम्य लवणाम्भसः।",
        "spart2" : "उत्पपात जलात् तूर्णं महाद्रुमलतावृतः॥"
    },
    {
        "chaptno" : "01",
        "slokano" : "095",
        "spart1" : "स सागरजलं भित्त्वा बभूवात्युच्छ्रितस्तदा।",
        "spart2" : "यथा जलधरं भित्त्वा दीप्तरश्मिर्दिवाकरः॥"
    },
    {
        "chaptno" : "01",
        "slokano" : "096",
        "spart1" : "स महात्मा मुहूर्तेन पर्वतः सलिलावृतः।",
        "spart2" : "दर्शयामास शृङ्गाणि सागरेण नियोजितः॥ "
    },
    {
        "chaptno" : "01",
        "slokano" : "097",
        "spart1" : "शातकुम्भमयैः शृङ्गैः सकिंनरमहोरगैः।",
        "spart2" : "आदित्योदयसंकाशैरुल्लिखद्भिरिवाम्बरम्॥"
    },
    {
        "chaptno" : "01",
        "slokano" : "098",
        "spart1" : "तस्य जाम्बूनदैः शृङ्गैः पर्वतस्य समुत्थितैः।",
        "spart2" : "आकाशं शस्त्रसंकाशमभवत् काञ्चनप्रभम्॥"
    },
    {
        "chaptno" : "01",
        "slokano" : "099",
        "spart1" : "जातरूपमयैः शृङ्गैर्भ्राजमानैर्महाप्रभैः।",
        "spart2" : "आदित्यशतसंकाशः सोऽभवद् गिरिसत्तमः॥ "
    },
    {
        "chaptno" : "01",
        "slokano" : "100",
        "spart1" : "समुत्थितमसङ्गेन हनूमानग्रतः स्थितम्।",
        "spart2" : "मध्ये लवणतोयस्य विघ्नोऽयमिति निश्चितः॥"
    },
    {
        "chaptno" : "01",
        "slokano" : "101",
        "spart1" : "स तमुच्छ्रितमत्यर्थं महावेगो महाकपिः।",
        "spart2" : "उरसा पातयामास जीमूतमिव मारुतः॥"
    },
    {
        "chaptno" : "01",
        "slokano" : "102",
        "spart1" : "स तदासादितस्तेन कपिना पर्वतोत्तमः।",
        "spart2" : "बुद्‍ध्वा तस्य हरेर्वेगं जहर्ष च ननाद च॥"
    },
    {
        "chaptno" : "01",
        "slokano" : "103_104.1",
        "spart1" : "तमाकाशगतं वीरमाकाशे समुपस्थितः।",
        "spart2" : "प्रीतो हृष्टमना वाक्यमब्रवीत् पर्वतः कपिम्॥मानुषं धारयन् रूपमात्मनः शिखरे स्थितः।"
    },
    {
        "chaptno" : "01",
        "slokano" : "104.2_105.1",
        "spart1" : "दुष्करं कृतवान् कर्म त्वमिदं वानरोत्तम॥",
        "spart2" : "निपत्य मम शृङ्गेषु सुखं विश्रम्य गम्यताम्।"
    },
    {
        "chaptno" : "01",
        "slokano" : "105.2_106",
        "spart1" : "राघवस्य कुले जातैरुदधिः परिवर्धितः॥",
        "spart2" : "स त्वां रामहिते युक्तं प्रत्यर्चयति सागरः। कृते च प्रतिकर्तव्यमेष धर्मः सनातनः॥"
    },
    {
        "chaptno" : "01",
        "slokano" : "107",
        "spart1" : "सोऽयं तत्प्रतिकारार्थी त्वत्तः सम्मानमर्हति।",
        "spart2" : "त्वन्निमित्तमनेनाहं बहुमानात् प्रचोदितः॥"
    },
    {
        "chaptno" : "01",
        "slokano" : "108",
        "spart1" : "योजनानां शतं चापि कपिरेष खमाप्लुतः।",
        "spart2" : "तव सानुषु विश्रान्तः शेषं प्रक्रमतामिति॥"
    },
    {
        "chaptno" : "01",
        "slokano" : "109_110.1",
        "spart1" : "तिष्ठ त्वं हरिशार्दूल मयि विश्रम्य गम्यताम्।तदिदं गन्धवत् स्वादु कन्दमूलफलं बहु॥ ",
        "spart2" : "तदास्वाद्य हरिश्रेष्ठ विश्रान्तोऽथ गमिष्यसि।"
    },
    {
        "chaptno" : "01",
        "slokano" : "110.2",
        "spart1" : "अस्माकमपि सम्बन्धः कपिमुख्य त्वयास्ति वै।",
        "spart2" : "प्रख्यातस्त्रिषु लोकेषु महागुणपरिग्रहः॥"
    },
    {
        "chaptno" : "01",
        "slokano" : "111",
        "spart1" : "वेगवन्तः प्लवन्तो ये प्लवगा मारुतात्मज।",
        "spart2" : "तेषां मुख्यतमं मन्ये त्वामहं कपिकुञ्जर॥"
    },
    {
        "chaptno" : "01",
        "slokano" : "112",
        "spart1" : "अतिथिः किल पूजार्हः प्राकृतोऽपि विजानता।",
        "spart2" : "धर्मं जिज्ञासमानेन किं पुनर्यादृशो भवान्॥"
    },
    {
        "chaptno" : "01",
        "slokano" : "113",
        "spart1" : "त्वं हि देववरिष्ठस्य मारुतस्य महात्मनः।",
        "spart2" : "पुत्रस्तस्यैव वेगेन सदृशः कपिकुञ्जर॥"
    },
    {
        "chaptno" : "01",
        "slokano" : "114",
        "spart1" : "पूजिते त्वयि धर्मज्ञे पूजां प्राप्नोति मारुतः।",
        "spart2" : "तस्मात् त्वं पूजनीयो मे शृणु चाप्यत्र कारणम्॥"
    },
    {
        "chaptno" : "01",
        "slokano" : "115",
        "spart1" : "पूर्वं कृतयुगे तात पर्वताः पक्षिणोऽभवन्।",
        "spart2" : "तेऽपि जग्मुर्दिशः सर्वा गरुडा इव वेगिनः॥"
    },
    {
        "chaptno" : "01",
        "slokano" : "116",
        "spart1" : "ततस्तेषु प्रयातेषु देवसङ्घाः सहर्षिभिः।",
        "spart2" : "भूतानि च भयं जग्मुस्तेषां पतनशङ्कया॥"
    },
    {
        "chaptno" : "01",
        "slokano" : "117",
        "spart1" : "ततः क्रुद्धः सहस्राक्षः पर्वतानां शतक्रतुः।",
        "spart2" : "पक्षांश्चिच्छेद वज्रेण ततः शतसहस्रशः॥"
    },
    {
        "chaptno" : "01",
        "slokano" : "118",
        "spart1" : "स मामुपगतः क्रुद्धो वज्रमुद्यम्य देवराट्।",
        "spart2" : "ततोऽहं सहसा क्षिप्तः श्वसनेन महात्मना॥"
    },
    {
        "chaptno" : "01",
        "slokano" : "119",
        "spart1" : "अस्मिँल्लवणतोये च प्रक्षिप्तः प्लवगोत्तम।",
        "spart2" : "गुप्तपक्षः समग्रश्च तव पित्राभिरक्षितः॥"
    },
    {
        "chaptno" : "01",
        "slokano" : "120",
        "spart1" : "ततोऽहं मानयामि त्वां मान्योऽसि मम मारुते।",
        "spart2" : "त्वया ममैष सम्बन्धः कपिमुख्य महागुणः॥"
    },
    {
        "chaptno" : "01",
        "slokano" : "121",
        "spart1" : "अस्मिन्नेवंगते कार्ये सागरस्य ममैव च।",
        "spart2" : "प्रीतिं प्रीतमनाः कर्तुं त्वमर्हसि महामते॥"
    },
    {
        "chaptno" : "01",
        "slokano" : "122",
        "spart1" : "श्रमं मोक्षय पूजां च गृहाण हरिसत्तम।",
        "spart2" : "प्रीतिं च मम मान्यस्य प्रीतोऽस्मि तव दर्शनात्॥"
    },
    {
        "chaptno" : "01",
        "slokano" : "123",
        "spart1" : "एवमुक्तः कपिश्रेष्ठस्तं नगोत्तममब्रवीत्।",
        "spart2" : "प्रीतोऽस्मि कृतमातिथ्यं मन्युरेषोऽपनीयताम्॥"
    },
    {
        "chaptno" : "01",
        "slokano" : "124",
        "spart1" : "त्वरते कार्यकालो मे अहश्चाप्यतिवर्तते।",
        "spart2" : "प्रतिज्ञा च मया दत्ता न स्थातव्यमिहान्तरा॥ "
    },
    {
        "chaptno" : "01",
        "slokano" : "125",
        "spart1" : "इत्युक्त्वा पाणिना शैलमालभ्य हरिपुङ्गवः।",
        "spart2" : "जगामाकाशमाविश्य वीर्यवान् प्रहसन्निव॥"
    },
    {
        "chaptno" : "01",
        "slokano" : "126",
        "spart1" : "स पर्वतसमुद्राभ्यां बहुमानादवेक्षितः।",
        "spart2" : "पूजितश्चोपपन्नाभिराशीर्भिरभिनन्दितः॥ "
    },
    {
        "chaptno" : "01",
        "slokano" : "127",
        "spart1" : "अथोर्ध्वं दूरमागत्य हित्वा शैलमहार्णवौ।",
        "spart2" : "पितुः पन्थानमासाद्य जगाम विमलेऽम्बरे॥"
    },
    {
        "chaptno" : "01",
        "slokano" : "128",
        "spart1" : "भूयश्चोर्ध्वं गतिं प्राप्य गिरिं तमवलोकयन्।",
        "spart2" : "वायुसूनुर्निरालम्बो जगाम कपिकुञ्जरः॥ "
    },
    {
        "chaptno" : "01",
        "slokano" : "129",
        "spart1" : "तद् द्वितीयं हनुमतो दृष्ट्वा कर्म सुदुष्करम्।",
        "spart2" : "प्रशशंसुः सुराः सर्वे सिद्धाश्च परमर्षयः॥"
    },
    {
        "chaptno" : "01",
        "slokano" : "130",
        "spart1" : "देवताश्चाभवन् हृष्टास्तत्रस्थास्तस्य कर्मणा।",
        "spart2" : "काञ्चनस्य सुनाभस्य सहस्राक्षश्च वासवः॥"
    },
    {
        "chaptno" : "01",
        "slokano" : "131",
        "spart1" : "उवाच वचनं धीमान् परितोषात् सगद‍्गदम्।",
        "spart2" : "सुनाभं पर्वतश्रेष्ठं स्वयमेव शचीपतिः॥"
    },
    {
        "chaptno" : "01",
        "slokano" : "132",
        "spart1" : "हिरण्यनाभ शैलेन्द्र परितुष्टोऽस्मि ते भृशम्।",
        "spart2" : "अभयं ते प्रयच्छामि गच्छ सौम्य यथासुखम्॥"
    },
    {
        "chaptno" : "01",
        "slokano" : "133",
        "spart1" : "साह्यं कृतं ते सुमहद् विश्रान्तस्य हनूमतः।",
        "spart2" : "क्रमतो योजनशतं निर्भयस्य भये सति॥"
    },
    {
        "chaptno" : "01",
        "slokano" : "134",
        "spart1" : "रामस्यैष हितायैव याति दाशरथेः कपिः।",
        "spart2" : "सत्क्रियां कुर्वता शक्त्या तोषितोऽस्मि दृढं त्वया॥"
    },
    {
        "chaptno" : "01",
        "slokano" : "135",
        "spart1" : "स तत् प्रहर्षमलभद् विपुलं पर्वतोत्तमः।",
        "spart2" : "देवतानां पतिं दृष्ट्वा परितुष्टं शतक्रतुम्॥"
    },
    {
        "chaptno" : "01",
        "slokano" : "136",
        "spart1" : "स वै दत्तवरः शैलो बभूवावस्थितस्तदा।",
        "spart2" : "हनूमांश्च मुहूर्तेन व्यतिचक्राम सागरम्॥ "
    },
    {
        "chaptno" : "01",
        "slokano" : "137",
        "spart1" : "ततो देवाः सगन्धर्वाः सिद्धाश्च परमर्षयः।",
        "spart2" : "अब्रुवन् सूर्यसंकाशां सुरसां नागमातरम्॥"
    },
    {
        "chaptno" : "01",
        "slokano" : "138",
        "spart1" : "अयं वातात्मजः श्रीमान् प्लवते सागरोपरि।",
        "spart2" : "हनूमान् नाम तस्य त्वं मुहूर्तं विघ्नमाचर॥"
    },
    {
        "chaptno" : "01",
        "slokano" : "139",
        "spart1" : "राक्षसं रूपमास्थाय सुघोरं पर्वतोपमम्।",
        "spart2" : "दंष्ट्राकरालं पिङ्गाक्षं वक्त्रं कृत्वा नभःस्पृशम्॥"
    },
    {
        "chaptno" : "01",
        "slokano" : "140",
        "spart1" : "बलमिच्छामहे ज्ञातुं भूयश्चास्य पराक्रमम्।",
        "spart2" : "त्वां विजेष्यत्युपायेन विषादं वा गमिष्यति॥"
    },
    {
        "chaptno" : "01",
        "slokano" : "141_142",
        "spart1" : "एवमुक्ता तु सा देवी दैवतैरभिसत्कृता।समुद्रमध्ये सुरसा बिभ्रती राक्षसं वपुः॥",
        "spart2" : "विकृतं च विरूपं च सर्वस्य च भयावहम्।प्लवमानं हनूमन्तमावृत्येदमुवाच ह॥ "
    },
    {    "chaptno" : "01",
        "slokano" : "143",
        "spart1" : "मम भक्ष्यः प्रदिष्टस्त्वमीश्वरैर्वानरर्षभ।",
        "spart2" : "अहं त्वां भक्षयिष्यामि प्रविशेदं ममाननम्॥ "
    },
    {
        "chaptno" : "01",
        "slokano" : "144",
        "spart1" : "वर एष पुरा दत्तो मम धात्रेति सत्वरा।",
        "spart2" : "व्यादाय वक्त्रं विपुलं स्थिता सा मारुतेः पुरः॥ "
    },
    {
        "chaptno" : "01",
        "slokano" : "145",
        "spart1" : "एवमुक्तः सुरसया प्रहृष्टवदनोऽब्रवीत्।रामो दाशरथिर्नाम प्रविष्टो दण्डकावनम्॥",
        "spart2" : "लक्ष्मणेन सह भ्रात्रा वैदेह्या चापि भार्यया॥ "
    },
    {
        "chaptno" : "01",
        "slokano" : "146",
        "spart1" : "अस्य कार्यविषक्तस्य बद्धवैरस्य राक्षसैः।",
        "spart2" : "तस्य सीता हृता भार्या रावणेन यशस्विनी॥"
    },
    {
        "chaptno" : "01",
        "slokano" : "147",
        "spart1" : "तस्याः सकाशं दूतोऽहं गमिष्ये रामशासनात्।",
        "spart2" : "कर्तुमर्हसि रामस्य साह्यं विषयवासिनि॥"
    },
    {
        "chaptno" : "01",
        "slokano" : "148",
        "spart1" : "अथवा मैथिलीं दृष्ट्वा रामं चाक्लिष्टकारिणम्।",
        "spart2" : "आगमिष्यामि ते वक्त्रं सत्यं प्रतिशृणोमि ते॥"
    },
    {
        "chaptno" : "01",
        "slokano" : "149",
        "spart1" : "एवमुक्ता हनुमता सुरसा कामरूपिणी।",
        "spart2" : "अब्रवीन्नातिवर्तेन्मां कश्चिदेष वरो मम॥"
    },
    {
        "chaptno" : "01",
        "slokano" : "150",
        "spart1" : "तं प्रयान्तं समुद्वीक्ष्य सुरसा वाक्यमब्रवीत्।",
        "spart2" : "बलं जिज्ञासमाना सा नागमाता हनूमतः॥"
    },
    {
        "chaptno" : "01",
        "slokano" : "151_152.1",
        "spart1" : "निविश्य वदनं मेऽद्य गन्तव्यं वानरोत्तम।वर एष पुरा दत्तो मम धात्रेति सत्वरा॥ ",
        "spart2" : "व्यादाय विपुलं वक्त्रं स्थिता सा मारुतेःपुरः।"
    },
    {
        "chaptno" : "01",
        "slokano" : "152.2_153.1",
        "spart1" : "एवमुक्तः सुरसया क्रुद्धो वानरपुंगवः॥",
        "spart2" : "अब्रवीत् कुरु वै वक्त्रं येन मां विषहिष्यसि।"
    },
    {
        "chaptno" : "01",
        "slokano" : "153.2_154",
        "spart1" : "इत्युक्त्वा सुरसां क्रुद्धो दशयोजनमायताम्॥दशयोजनविस्तारो हनूमानभवत् तदा।",
        "spart2" : "चकार सुरसाप्यास्यं विंशद् योजनमायतम्॥"
    },
    {
        "chaptno" : "01",
        "slokano" : "155_156",
        "spart1" : "तद् दृष्ट्वा व्यादितं त्वास्यं वायुपुत्रः स बुद्धिमान्।दीर्घजिह्वं सुरसया सुभीमं नरकोपमम्॥",
        "spart2" : "स संक्षिप्यात्मनः कायं जीमूत इव मारुतिः।तस्मिन् मुहूर्ते हनुमान् बभूवाङ्गुष्ठमात्रकः॥"
    },
    {
        "chaptno" : "01",
        "slokano" : "157",
        "spart1" : "सोऽभिपद्याथ तद्वक्त्रं निष्पत्य च महाबलः।",
        "spart2" : "अन्तरिक्षे स्थितः श्रीमानिदं वचनमब्रवीत्॥ १६८॥"
    },
    {
        "chaptno" : "01",
        "slokano" : "158",
        "spart1" : "प्रविष्टोऽस्मि हि ते वक्त्रं दाक्षायणि नमोऽस्तुते।",
        "spart2" : "गमिष्ये यत्र वैदेही सत्यश्चासीद् वरस्तव॥"
    },
    {
        "chaptno" : "01",
        "slokano" : "159",
        "spart1" : "तं दृष्ट्वा वदनान्मुक्तं चन्द्रं राहुमुखादिव।",
        "spart2" : "अब्रवीत् सुरसा देवी स्वेन रूपेण वानरम्॥"
    },
    {
        "chaptno" : "01",
        "slokano" : "160",
        "spart1" : "अर्थसिद्ध्यै हरिश्रेष्ठ गच्छ सौम्य यथासुखम्।",
        "spart2" : "समानय च वैदेहीं राघवेण महात्मना॥ "
    },
    {
        "chaptno" : "01",
        "slokano" : "161",
        "spart1" : "तत् तृतीयं हनुमतो दृष्ट्वा कर्म सुदुष्करम्।",
        "spart2" : "साधुसाध्विति भूतानि प्रशशंसुस्तदा हरिम्॥"
    },
    {
        "chaptno" : "01",
        "slokano" : "162",
        "spart1" : "स सागरमनाधृष्यमभ्येत्य वरुणालयम्।",
        "spart2" : "जगामाकाशमाविश्य वेगेन गरुडोपमः॥"
    },
    {
        "chaptno" : "01",
        "slokano" : "163",
        "spart1" : "सेविते वारिधाराभिः पतगैश्च निषेविते।",
        "spart2" : "चरिते कैशिकाचार्यैरैरावतनिषेविते॥"
    },
    {
        "chaptno" : "01",
        "slokano" : "164",
        "spart1" : "सिंहकुञ्जरशार्दूलपतगोरगवाहनैः।",
        "spart2" : "विमानैः सम्पतद्भिश्च विमलैः समलंकृते॥ "
    },
    {
        "chaptno" : "01",
        "slokano" : "165",
        "spart1" : "वज्राशनिसमस्पर्शैः पावकैरिव शोभिते।",
        "spart2" : "कृतपुण्यैर्महाभागैः स्वर्गजिद्भिरधिष्ठिते॥"
    },
    {
        "chaptno" : "01",
        "slokano" : "166",
        "spart1" : "वहता हव्यमत्यन्तं सेविते चित्रभानुना।",
        "spart2" : "ग्रहनक्षत्रचन्द्रार्कतारागणविभूषिते॥ "
    },
    {
        "chaptno" : "01",
        "slokano" : "167",
        "spart1" : "महर्षिगणगन्धर्वनागयक्षसमाकुले।",
        "spart2" : "विविक्ते विमले विश्वे विश्वावसुनिषेविते॥"
    },
    {
        "chaptno" : "01",
        "slokano" : "168",
        "spart1" : "देवराजगजाक्रान्ते चन्द्रसूर्यपथे शिवे।",
        "spart2" : "विताने जीवलोकस्य वितते ब्रह्मनिर्मिते॥"
    },
    {
        "chaptno" : "01",
        "slokano" : "169",
        "spart1" : "बहुशः सेविते वीरैर्विद्याधरगणैर्वृते।",
        "spart2" : "जगाम वायुमार्गे च गरुत्मानिव मारुतिः॥"
    },
    {
        "chaptno" : "01",
        "slokano" : "170_171.1",
        "spart1" : "हनुमान् मेघजालानि प्राकर्षन् मारुतो यथा।",
        "spart2" : "कालागुरुसवर्णानि रक्तपीतसितानि च॥ कपिना कृष्यमाणानि महाभ्राणि चकाशिरे।"
    },
    {
        "chaptno" : "01",
        "slokano" : "171.2_172.1",
        "spart1" : "प्रविशन्नभ्रजालानि निष्पतंश्च पुनः पुनः॥",
        "spart2" : "प्रावृषीन्दुरिवाभाति निष्पतन् प्रविशंस्तदा।"
    },
    {
        "chaptno" : "01",
        "slokano" : "172.2-173.1",
        "spart1" : "प्रदृश्यमानः सर्वत्र हनूमान् मारुतात्मजः॥ ",
        "spart2" : "भेजेऽम्बरं निरालम्बं पक्षयुक्त इवाद्रिराट्।"
    },
    {
        "chaptno" : "01",
        "slokano" : "173.2-174.1",
        "spart1" : "प्लवमानं तु तं दृष्ट्वा सिंहिका नाम राक्षसी॥",
        "spart2" : "मनसा चिन्तयामास प्रवृद्धा कामरूपिणी।"
    },
    {
        "chaptno" : "01",
        "slokano" : "174.2-175.1",
        "spart1" : "अद्य दीर्घस्य कालस्य भविष्याम्यहमाशिता॥",
        "spart2" : "इदं मम महासत्त्वं चिरस्य वशमागतम्।"
    },
    {
        "chaptno" : "01",
        "slokano" : "175.2-176-177.1",
        "spart1" : "इति संचिन्त्य मनसा च्छायामस्य समाक्षिपत्॥छायायां गृह्यमाणायां चिन्तयामास वानरः।समाक्षिप्तोऽस्मि सहसा पङ्गूकृतपराक्रमः॥",
        "spart2" : "प्रतिलोमेन वातेन महानौरिव सागरे।"
    },
    {
        "chaptno" : "01",
        "slokano" : "177.2-178.1",
        "spart1" : "तिर्यगूर्ध्वमधश्चैव वीक्षमाणस्तदा कपिः॥",
        "spart2" : "ददर्श स महासत्त्वमुत्थितं लवणाम्भसि।"
    },
    {
        "chaptno" : "01",
        "slokano" : "178.2-179",
        "spart1" : "तद् दृष्ट्वा चिन्तयामास मारुतिर्विकृताननाम्॥",
        "spart2" : "कपिराज्ञा यथाख्यातं सत्त्वमद्भुतदर्शनम्।छायाग्राहि महावीर्यं तदिदं नात्र संशयः॥"
    },
    {
        "chaptno" : "01",
        "slokano" : "180",
        "spart1" : "स तां बुद्‍ध्वार्थतत्त्वेन सिंहिकां मतिमान् कपिः।",
        "spart2" : "व्यवर्धत महाकायः प्रावृषीव बलाहकः॥"
    },
    {
        "chaptno" : "01",
        "slokano" : "181",
        "spart1" : "तस्य सा कायमुद्वीक्ष्य वर्धमानं महाकपेः।",
        "spart2" : "वक्त्रं प्रसारयामास पातालाम्बरसंनिभम्॥"
    },
    {
        "chaptno" : "01",
        "slokano" : "182-183.1",
        "spart1" : "घनराजीव गर्जन्ती वानरं समभिद्रवत्।स ददर्श ततस्तस्या विकृतं सुमहन्मुखम्॥",
        "spart2" : "कायमात्रं च मेधावी मर्माणि च महाकपिः।"
    },
    {
        "chaptno" : "01",
        "slokano" : "183.2-184.1",
        "spart1" : "स तस्या विकृते वक्त्रे वज्रसंहननः कपिः॥ ",
        "spart2" : "संक्षिप्य मुहुरात्मानं निपपात महाकपिः।"
    },
    {
        "chaptno" : "01",
        "slokano" : "184.2-185.1",
        "spart1" : "आस्ये तस्या निमज्जन्तं ददृशुः सिद्धचारणाः॥",
        "spart2" : "ग्रस्यमानं यथा चन्द्रं पूर्णं पर्वणि राहुणा।"
    },
    {
        "chaptno" : "01",
        "slokano" : "185.2-186.1",
        "spart1" : "ततस्तस्या नखैस्तीक्ष्णैर्मर्माण्युत्कृत्य वानरः॥",
        "spart2" : "उत्पपाताथ वेगेन मनःसम्पातविक्रमः।"
    },
    {
        "chaptno" : "01",
        "slokano" : "186.2-187.1",
        "spart1" : "तां तु दिष्ट्या च धृत्या च दाक्षिण्येन निपात्य सः॥",
        "spart2" : "कपिप्रवीरो वेगेन ववृधे पुनरात्मवान्।"
    },
    {
        "chaptno" : "01",
        "slokano" : "187",
        "spart1" : "हृतहृत्सा हनुमता पपात विधुराम्भसि।",
        "spart2" : "स्वयंभुवैव हनुमान् सृष्टस्तस्या निपातने॥"
    },
    {
        "chaptno" : "01",
        "slokano" : "188",
        "spart1" : "तां हतां वानरेणाशु पतितां वीक्ष्य सिंहिकाम्।",
        "spart2" : "भूतान्याकाशचारीणि तमूचुः प्लवगोत्तमम्॥"
    },
    {
        "chaptno" : "01",
        "slokano" : "189",
        "spart1" : "भीममद्य कृतं कर्म महत्सत्त्वं त्वया हतम्।",
        "spart2" : "साधयार्थमभिप्रेतमरिष्टं प्लवतां वर॥"
    },
    {
        "chaptno" : "01",
        "slokano" : "190",
        "spart1" : "यस्य त्वेतानि चत्वारि वानरेन्द्र यथा तव।",
        "spart2" : "धृतिर्दृष्टिर्मतिर्दाक्ष्यं स कर्मसु न सीदति॥"
    },
    {
        "chaptno" : "01",
        "slokano" : "191",
        "spart1" : "स तैः सम्पूजितः पूज्यः प्रतिपन्नप्रयोजनैः।",
        "spart2" : "जगामाकाशमाविश्य पन्नगाशनवत् कपिः॥ "
    },
    {
        "chaptno" : "01",
        "slokano" : "192",
        "spart1" : "प्राप्तभूयिष्ठपारस्तु सर्वतः परिलोकयन्।",
        "spart2" : "योजनानां शतस्यान्ते वनराजीं ददर्श सः॥"
    },
    {
        "chaptno" : "01",
        "slokano" : "193",
        "spart1" : "ददर्श च पतन्नेव विविधद्रुमभूषितम्।",
        "spart2" : "द्वीपं शाखामृगश्रेष्ठो मलयोपवनानि च॥"
    },
    {
        "chaptno" : "01",
        "slokano" : "194",
        "spart1" : "सागरं सागरानूपान् सागरानूपजान् द्रुमान्।",
        "spart2" : "सागरस्य च पत्नीनां मुखान्यपि विलोकयत्॥"
    },
    {
        "chaptno" : "01",
        "slokano" : "195",
        "spart1" : "स महामेघसंकाशं समीक्ष्यात्मानमात्मवान्।",
        "spart2" : "निरुन्धन्तमिवाकाशं चकार मतिमान् मतिम्॥"
    },
    {
        "chaptno" : "01",
        "slokano" : "196",
        "spart1" : "कायवृद्धिं प्रवेगं च मम दृष्ट्वैव राक्षसाः।",
        "spart2" : "मयि कौतूहलं कुर्युरिति मेने महामतिः॥"
    },
    {
        "chaptno" : "01",
        "slokano" : "197",
        "spart1" : "ततः शरीरं संक्षिप्य तन्महीधरसंनिभम्।",
        "spart2" : "पुनः प्रकृतिमापेदे वीतमोह इवात्मवान्॥"
    },
    {
        "chaptno" : "01",
        "slokano" : "198",
        "spart1" : "तद्रूपमतिसंक्षिप्य हनूमान् प्रकृतौ स्थितः।",
        "spart2" : "त्रीन् क्रमानिव विक्रम्य बलिवीर्यहरो हरिः॥"
    },
    {
        "chaptno" : "01",
        "slokano" : "199",
        "spart1" : "स चारुनानाविधरूपधारी परं समासाद्य समुद्रतीरम्।",
        "spart2" : "परैरशक्यं प्रतिपन्नरूपः समीक्षितात्मा समवेक्षितार्थः॥ "
    },
    {
        "chaptno" : "01",
        "slokano" : "200",
        "spart1" : "ततः स लम्बस्य गिरेः समृद्धे विचित्रकूटे निपपात कूटे।",
        "spart2" : "सकेतकोद्दालकनारिकेले महाभ्रकूटप्रतिमो महात्मा॥ "
    },
    {
        "chaptno" : "01",
        "slokano" : "201",
        "spart1" : "ततस्तु सम्प्राप्य समुद्रतीरं समीक्ष्य लंकां गिरिवर्यमूर्ध्नि।",
        "spart2" : "कपिस्तु तस्मिन् निपपात पर्वते विधूय रूपं व्यथयन्मृगद्विजान्॥"
    },
    {
        "chaptno" : "01",
        "slokano" : "202",
        "spart1" : "स सागरं दानवपन्नगायुतं बलेन विक्रम्य महोर्मिमालिनम्।",
        "spart2" : "निपत्य तीरे च महोदधेस्तदा ददर्श लंकाममरावतीमिव॥"
    },
    {
        "chaptno" : "02",
        "slokano" : "001",
        "spart1" : "स सागरमनाधृष्यमतिक्रम्य महाबलः।",
        "spart2" : "त्रिकूटस्य तटे लंकां स्थितः स्वस्थो ददर्श ह॥"
    },
    {
        "chaptno" : "02",
        "slokano" : "002",
        "spart1" : "ततः पादपमुक्तेन पुष्पवर्षेण वीर्यवान्।",
        "spart2" : "अभिवृष्टस्ततस्तत्र बभौ पुष्पमयो हरिः॥"
    },
    {
        "chaptno" : "02",
        "slokano" : "003",
        "spart1" : "योजनानां शतं श्रीमांस्तीर्त्वाप्युत्तमविक्रमः।",
        "spart2" : "अनिःश्वसन् कपिस्तत्र न ग्लानिमधिगच्छति॥"
    },
    {
        "chaptno" : "02",
        "slokano" : "004",
        "spart1" : "शतान्यहं योजनानां क्रमेयं सुबहून्यपि।",
        "spart2" : "किं पुनः सागरस्यान्तं संख्यातं शतयोजनम्॥"
    },
    {
        "chaptno" : "02",
        "slokano" : "005",
        "spart1" : "स तु वीर्यवतां श्रेष्ठः प्लवतामपि चोत्तमः।",
        "spart2" : "जगाम वेगवाँल्लंकां लङ्घयित्वा महोदधिम्॥"
    },
    {
        "chaptno" : "02",
        "slokano" : "006",
        "spart1" : "शाद्वलानि च नीलानि गन्धवन्ति वनानि च।",
        "spart2" : "मधुमन्ति च मध्येन जगाम नगवन्ति च॥"
    },
    {
        "chaptno" : "02",
        "slokano" : "007",
        "spart1" : "शैलांश्च तरुसंछन्नान् वनराजीश्च पुष्पिताः।",
        "spart2" : "अभिचक्राम तेजस्वी हनूमान् प्लवगर्षभः॥"
    },
    {
        "chaptno" : "02",
        "slokano" : "008",
        "spart1" : "स तस्मिन्नचले तिष्ठन् वनान्युपवनानि च।",
        "spart2" : "स नगाग्रे स्थितां लंकां ददर्श पवनात्मजः॥"
    },
    {
        "chaptno" : "02",
        "slokano" : "009",
        "spart1" : "सरलान् कर्णिकारांश्च खर्जूरांश्च सुपुष्पितान्।",
        "spart2" : "प्रियालान् मुचुलिन्दांश्च कुटजान् केतकानपि॥"
    },
    {
        "chaptno" : "02",
        "slokano" : "010",
        "spart1" : "प्रियङ्गून् गन्धपूर्णांश्च नीपान् सप्तच्छदांस्तथा।",
        "spart2" : "असनान् कोविदारांश्च करवीरांश्च पुष्पितान्॥"
    },
    {
        "chaptno" : "02",
        "slokano" : "011",
        "spart1" : "पुष्पभारनिबद्धांश्च तथा मुकुलितानपि।",
        "spart2" : "पादपान् विहगाकीर्णान् पवनाधूतमस्तकान्॥"
    },
    {
        "chaptno" : "02",
        "slokano" : "012",
        "spart1" : "हंसकारण्डवाकीर्णा वापीः पद्मोत्पलावृताः।",
        "spart2" : "आक्रीडान् विविधान् रम्यान् विविधांश्च जलाशयान्॥"
    },
    {
        "chaptno" : "02",
        "slokano" : "013",
        "spart1" : "संततान् विविधैर्वृक्षैः सर्वर्तुफलपुष्पितैः।",
        "spart2" : "उद्यानानि च रम्याणि ददर्श कपिकुञ्जरः॥"
    },
    {
        "chaptno" : "02",
        "slokano" : "014",
        "spart1" : "समासाद्य च लक्ष्मीवाँल्लंकां रावणपालिताम्।",
        "spart2" : "परिखाभिः सपद्माभिः सोत्पलाभिरलंकृताम्॥"
    },
    {
        "chaptno" : "02",
        "slokano" : "015",
        "spart1" : "सीतापहरणात् तेन रावणेन सुरक्षिताम्।",
        "spart2" : " समन्ताद् विचरद्भिश्च राक्षसैरुग्रधन्वभिः॥ "
    },
    {
        "chaptno" : "02",
        "slokano" : "016",
        "spart1" : "काञ्चनेनावृतां रम्यां प्राकारेण महापुरीम्।",
        "spart2" : "गृहैश्च गिरिसंकाशैः शारदाम्बुदसंनिभैः॥"
    },
    {
        "chaptno" : "02",
        "slokano" : "017",
        "spart1" : "पाण्डुराभिः प्रतोलीभिरुच्चाभिरभिसंवृताम्।",
        "spart2" : "अट्टालकशताकीर्णां पताकाध्वजशोभिताम्॥"
    },
    {
        "chaptno" : "02",
        "slokano" : "018",
        "spart1" : "तोरणैः काञ्चनैर्दिव्यैर्लतापङ्‍क्तिविराजितैः। ",
        "spart2" : "ददर्श हनुमाँल्लंकां देवो देवपुरीमिव॥"
    },
    {
        "chaptno" : "02",
        "slokano" : "019",
        "spart1" : "गिरिमूर्ध्नि स्थितां लंकां पाण्डुरैर्भवनैः शुभैः।",
        "spart2" : "ददर्श स कपिः श्रीमान् पुरीमाकाशगामिव॥"
    },
    {
        "chaptno" : "02",
        "slokano" : "020",
        "spart1" : "पालितां राक्षसेन्द्रेण निर्मितां विश्वकर्मणा।",
        "spart2" : "प्लवमानामिवाकाशे ददर्श हनुमान् कपिः॥"
    },
    {
        "chaptno" : "02",
        "slokano" : "021_022_023",
        "spart1" : "वप्रप्राकारजघनां विपुलाम्बुवनाम्बराम्।शतघ्नीशूलकेशान्तामट्टालकावतंसकाम्॥",
        "spart2" : "मनसेव कृतां लंकां निर्मितां विश्वकर्मणा।द्वारमुत्तरमासाद्य चिन्तयामास वानरः॥कैलासनिलयप्रख्यमालिखन्तमिवाम्बरम्।ध्रियमाणमिवाकाशमुच्छ्रितैर्भवनोत्तमैः॥ "
    },
    
    {
        "chaptno" : "02",
        "slokano" : "024",
        "spart1" : "तस्याश्च महतीं गुप्तिं सागरं च निरीक्ष्य सः।",
        "spart2" : "रावणं च रिपुं घोरं चिन्तयामास वानरः॥"
    },
    {
        "chaptno" : "02",
        "slokano" : "025",
        "spart1" : "आगत्यापीह हरयो भविष्यन्ति निरर्थकाः।",
        "spart2" : "नहि युद्धेन वै लंका शक्या जेतुं सुरैरपि॥"
    },
    {
        "chaptno" : "02",
        "slokano" : "026",
        "spart1" : "इमां त्वविषमां लंकां दुर्गां रावणपालिताम्।",
        "spart2" : "प्राप्यापि सुमहाबाहुः किं करिष्यति राघवः॥ "
    },
    {
        "chaptno" : "02",
        "slokano" : "027",
        "spart1" : "अवकाशो न साम्नस्तु राक्षसेष्वभिगम्यते।",
        "spart2" : "न दानस्य न भेदस्य नैव युद्धस्य दृश्यते॥"
    },
    {
        "chaptno" : "02",
        "slokano" : "028",
        "spart1" : "चतुर्णामेव हि गतिर्वानराणां तरस्विनाम्।",
        "spart2" : "वालिपुत्रस्य नीलस्य मम राज्ञश्च धीमतः॥"
    },
    {
        "chaptno" : "02",
        "slokano" : "029",
        "spart1" : "यावज्जानामि वैदेहीं यदि जीवति वा न वा।",
        "spart2" : "तत्रैव चिन्तयिष्यामि दृष्ट्वा तां जनकात्मजाम्॥"
    },
    {
        "chaptno" : "02",
        "slokano" : "030",
        "spart1" : "ततः स चिन्तयामास मुहूर्तं कपिकुञ्जरः।",
        "spart2" : "गिरेः शृङ्गे स्थितस्तस्मिन् रामस्याभ्युदयं ततः॥ "
    },
    {
        "chaptno" : "02",
        "slokano" : "031",
        "spart1" : "अनेन रूपेण मया न शक्या रक्षसां पुरी।",
        "spart2" : "प्रवेष्टुं राक्षसैर्गुप्ता क्रूरैर्बलसमन्वितैः॥ "
    },
    {
        "chaptno" : "02",
        "slokano" : "032",
        "spart1" : "महौजसो महावीर्या बलवन्तश्च राक्षसाः।",
        "spart2" : "वञ्चनीया मया सर्वे जानकीं परिमार्गता॥"
    },
    {
        "chaptno" : "02",
        "slokano" : "033",
        "spart1" : "लक्ष्यालक्ष्येण रूपेण रात्रौ लंकापुरी मया।",
        "spart2" : "प्राप्तकालं प्रवेष्टुं मे कृत्यं साधयितुं महत्॥"
    },
    {
        "chaptno" : "02",
        "slokano" : "034",
        "spart1" : "तां पुरीं तादृशीं दृष्ट्वा दुराधर्षां सुरासुरैः।",
        "spart2" : "हनूमांश्चिन्तयामास विनिःश्वस्य मुहुर्मुहुः॥"
    },
    {
        "chaptno" : "02",
        "slokano" : "035",
        "spart1" : "केनोपायेन पश्येयं मैथिलीं जनकात्मजाम्।",
        "spart2" : "अदृष्टो राक्षसेन्द्रेण रावणेन दुरात्मना॥"
    },
    {
        "chaptno" : "02",
        "slokano" : "036",
        "spart1" : "न विनश्येत् कथं कार्यं रामस्य विदितात्मनः।",
        "spart2" : "एकामेकस्तु पश्येयं रहिते जनकात्मजाम्॥"
    },
    {
        "chaptno" : "02",
        "slokano" : "037",
        "spart1" : "भूताश्चार्था विनश्यन्ति देशकालविरोधिताः।",
        "spart2" : "विक्लवं दूतमासाद्य तमः सूर्योदये यथा॥"
    },
    {
        "chaptno" : "02",
        "slokano" : "038",
        "spart1" : "अर्थानर्थान्तरे बुद्धिर्निश्चितापि न शोभते।",
        "spart2" : "घातयन्तीह कार्याणि दूताः पण्डितमानिनः॥"
    },
    {
        "chaptno" : "02",
        "slokano" : "039",
        "spart1" : "न विनश्येत् कथं कार्यं वैक्लव्यं न कथं भवेत्।",
        "spart2" : "लङ्घनं च समुद्रस्य कथं नु न भवेद् वृथा॥"
    },
    {
        "chaptno" : "02",
        "slokano" : "040",
        "spart1" : "मयि दृष्टे तु रक्षोभी रामस्य विदितात्मनः।",
        "spart2" : "भवेद् व्यर्थमिदं कार्यं रावणानर्थमिच्छतः॥ "
    },
    {
        "chaptno" : "02",
        "slokano" : "041",
        "spart1" : "नहि शक्यं क्वचित् स्थातुमविज्ञातेन राक्षसैः।",
        "spart2" : "अपि राक्षसरूपेण किमुतान्येन केनचित्॥"
    },
    {
        "chaptno" : "02",
        "slokano" : "042",
        "spart1" : "वायुरप्यत्र नाज्ञातश्चरेदिति मतिर्मम।",
        "spart2" : "नह्यत्राविदितं किंचिद् रक्षसां भीमकर्मणाम्॥"
    },
    {
        "chaptno" : "02",
        "slokano" : "043",
        "spart1" : "इहाहं यदि तिष्ठामि स्वेन रूपेण संवृतः।",
        "spart2" : "विनाशमुपयास्यामि भर्तुरर्थश्च हास्यति॥ "
    },
    {
        "chaptno" : "02",
        "slokano" : "044",
        "spart1" : "तदहं स्वेन रूपेण रजन्यां ह्रस्वतां गतः।",
        "spart2" : "लंकामभिपतिष्यामि राघवस्यार्थसिद्धये॥"
    },
    {
        "chaptno" : "02",
        "slokano" : "045",
        "spart1" : "रावणस्य पुरीं रात्रौ प्रविश्य सुदुरासदाम्।",
        "spart2" : "प्रविश्य भवनं सर्वं द्रक्ष्यामि जनकात्मजाम्॥"
    },
    {
        "chaptno" : "02",
        "slokano" : "046",
        "spart1" : "इति निश्चित्य हनुमान् सूर्यस्यास्तमयं कपिः।",
        "spart2" : "आचकाङ्क्षे तदा वीरो वैदेह्या दर्शनोत्सुकः॥"
    },
    {
        "chaptno" : "02",
        "slokano" : "047",
        "spart1" : "सूर्ये चास्तं गते रात्रौ देहं संक्षिप्य मारुतिः।",
        "spart2" : "वृषदंशकमात्रोऽथ बभूवाद्भुतदर्शनः॥"
    },
    {
        "chaptno" : "02",
        "slokano" : "048",
        "spart1" : "प्रदोषकाले हनुमांस्तूर्णमुत्पत्य वीर्यवान्।",
        "spart2" : "प्रविवेश पुरीं रम्यां प्रविभक्तमहापथाम्॥"
    },
    {
        "chaptno" : "02",
        "slokano" : "049_050",
        "spart1" : "प्रासादमालाविततां स्तम्भैः काञ्चनसंनिभैः।शातकुम्भनिभैर्जालैर्गन्धर्वनगरोपमाम्॥",
        "spart2" : "सप्तभौमाष्टभौमैश्च स ददर्श महापुरीम्।तलैः स्फटिकसंकीर्णैः कार्तस्वरविभूषितैः॥ तैस्तैः शुशुभिरे तानि भवनान्यत्र रक्षसाम्॥"
    },
    {
        "chaptno" : "02",
        "slokano" : "051",
        "spart1" : "काञ्चनानि विचित्राणि तोरणानि च रक्षसाम्।",
        "spart2" : "लंकामुद्योतयामासुः सर्वतः समलंकृताम्॥"
    },
    {
        "chaptno" : "02",
        "slokano" : "052",
        "spart1" : "अचिन्त्यामद्भुताकारां दृष्ट्वा लंकां महाकपिः।",
        "spart2" : "आसीद् विषण्णो हृष्टश्च वैदेह्या दर्शनोत्सुकः॥"
    },
    {
        "chaptno" : "02",
        "slokano" : "053",
        "spart1" : "स पाण्डुराविद्धविमानमालिनींमहार्हजाम्बूनदजालतोरणाम्।",
        "spart2" : "यशस्विनीं रावणबाहुपालितां क्षपाचरैर्भीमबलैः सुपालिताम्॥"
    },
    {
        "chaptno" : "02",
        "slokano" : "054",
        "spart1" : "चन्द्रोऽपि साचिव्यमिवास्य कुर्वंस्तारागणैर्मध्यगतो विराजन्।",
        "spart2" : "ज्योत्स्नावितानेन वितत्य लोकानुत्तिष्ठतेऽनेकसहस्ररश्मिः॥"
    },
    {
        "chaptno" : "02",
        "slokano" : "055",
        "spart1" : "शङ्खप्रभं क्षीरमृणालवर्णमुद‍्गच्छमानं व्यवभासमानम्।",
        "spart2" : "ददर्श चन्द्रं स कपिप्रवीरः पोप्लूयमानं सरसीव हंसम्॥"
    },
    {
        "chaptno" : "03",
        "slokano" : "001-002.1",
        "spart1" : "स लम्बशिखरे लम्बे लम्बतोयदसंनिभे।",
        "spart2" : "सत्त्वमास्थाय मेधावी हनुमान् मारुतात्मजः॥निशि लंकां महासत्त्वो विवेश कपिकुञ्जरः।"
    },
    {
        "chaptno" : "03",
        "slokano" : "002.2-003-004-005-006-007",
        "spart1" : "रम्यकाननतोयाढ्यां पुरीं रावणपालिताम्॥शारदाम्बुधरप्रख्यैर्भवनैरुपशोभिताम्।सागरोपमनिर्घोषां सागरानिलसेविताम्॥सुपुष्टबलसम्पुष्टां यथैव विटपावतीम्।चारुतोरणनिर्यूहां पाण्डुरद्वारतोरणाम्॥भुजगाचरितां गुप्तां शुभां भोगवतीमिव।तां सविद्युद‍्घनाकीर्णां ज्योतिर्गणनिषेविताम्॥",
        "spart2" : "चण्डमारुतनिर्ह्रादां यथा चाप्यमरावतीम्।शातकुम्भेन महता प्राकारेणाभिसंवृताम्॥किङ्किणीजालघोषाभिः पताकाभिरलंकृताम्।आसाद्य सहसा हृष्टः प्राकारमभिपेदिवान्॥"
    },
    {
        "chaptno" : "03",
        "slokano" : "008-009-010-011-012",
        "spart1" : "विस्मयाविष्टहृदयः पुरीमालोक्य सर्वतः।जाम्बूनदमयैर्द्वारैर्वैदूर्यकृतवेदिकैः॥वज्रस्फटिकमुक्ताभिर्मणिकुट्टिमभूषितैः।तप्तहाटकनिर्यूहै राजतामलपाण्डुरैः॥वैदूर्यकृतसोपानैः स्फाटिकान्तरपांसुभिः।चारुसंजवनोपेतैः खमिवोत्पतितैः शुभैः॥",
        "spart2" : "क्रौञ्चबर्हिणसंघुष्टै राजहंसनिषेवितैः।तूर्याभरणनिर्घोषैः सर्वतः परिनादिताम्॥वस्वोकसारप्रतिमां समीक्ष्य नगरीं ततः।खमिवोत्पतितां लंकां जहर्ष हनुमान् कपिः॥"
    },
    {
        "chaptno" : "03",
        "slokano" : "013",
        "spart1" : "तां समीक्ष्य पुरीं लंकां राक्षसाधिपतेः शुभाम्।",
        "spart2" : "अनुत्तमामृद्धिमतीं चिन्तयामास वीर्यवान्॥"
    },
    {
        "chaptno" : "03",
        "slokano" : "014",
        "spart1" : "नेयमन्येन नगरी शक्या धर्षयितुं बलात्।",
        "spart2" : "रक्षिता रावणबलैरुद्यतायुधपाणिभिः॥"
    },
    {
        "chaptno" : "03",
        "slokano" : "015",
        "spart1" : "कुमुदाङ्गदयोर्वापि सुषेणस्य महाकपेः।",
        "spart2" : "प्रसिद्धेयं भवेद् भूमिर्मैन्दद्विविदयोरपि॥"
    },
    {
        "chaptno" : "03",
        "slokano" : "016",
        "spart1" : "विवस्वतस्तनूजस्य हरेश्च कुशपर्वणः।",
        "spart2" : "ऋक्षस्य कपिमुख्यस्य मम चैव गतिर्भवेत्॥"
    },
    {
        "chaptno" : "03",
        "slokano" : "017",
        "spart1" : "समीक्ष्य च महाबाहो राघवस्य पराक्रमम्।",
        "spart2" : "लक्ष्मणस्य च विक्रान्तमभवत् प्रीतिमान् कपिः॥"
    },
    {
        "chaptno" : "03",
        "slokano" : "018-019",
        "spart1" : "तां रत्नवसनोपेतां गोष्ठागारावतंसिकाम्।यन्त्रागारस्तनीमृद्धां प्रमदामिव भूषिताम्॥",
        "spart2" : "तां नष्टतिमिरां दीपैर्भास्वरैश्च महाग्रहैः।नगरीं राक्षसेन्द्रस्य स ददर्श महाकपिः॥"
    },
    {
        "chaptno" : "03",
        "slokano" : "020",
        "spart1" : "अथ सा हरिशार्दूलं प्रविशन्तं महाकपिम्।",
        "spart2" : "नगरी स्वेन रूपेण ददर्श पवनात्मजम्॥"
    },
    {
        "chaptno" : "03",
        "slokano" : "021",
        "spart1" : "सा तं हरिवरं दृष्ट्वा लंका रावणपालिता।",
        "spart2" : "स्वयमेवोत्थिता तत्र विकृताननदर्शना॥"
    },
    {
        "chaptno" : "03",
        "slokano" : "022",
        "spart1" : "पुरस्तात् तस्य वीरस्य वायुसूनोरतिष्ठत।",
        "spart2" : "मुञ्चमाना महानादमब्रवीत् पवनात्मजम्॥"
    },
    {
        "chaptno" : "03",
        "slokano" : "023",
        "spart1" : "कस्त्वं केन च कार्येण इह प्राप्तो वनालय।",
        "spart2" : "कथयस्वेह यत् तत्त्वं यावत् प्राणा धरन्ति ते॥"
    },
    {
        "chaptno" : "03",
        "slokano" : "024",
        "spart1" : "न शक्यं खल्वियं लंका प्रवेष्टुं वानर त्वया।",
        "spart2" : "रक्षिता रावणबलैरभिगुप्ता समन्ततः॥"
    },
    {
        "chaptno" : "03",
        "slokano" : "025",
        "spart1" : "अथ तामब्रवीद् वीरो हनुमानग्रतः स्थिताम्।",
        "spart2" : "कथयिष्यामि तत् तत्त्वं यन्मां त्वं परिपृच्छसे॥"
    },
    {
        "chaptno" : "03",
        "slokano" : "026",
        "spart1" : "का त्वं विरूपनयना पुरद्वारेऽवतिष्ठसे।",
        "spart2" : "किमर्थं चापि मां क्रोधान्निर्भर्त्सयसि दारुणे॥ "
    },
    {
        "chaptno" : "03",
        "slokano" : "027",
        "spart1" : "हनुमद्वचनं श्रुत्वा लंका सा कामरूपिणी।",
        "spart2" : "उवाच वचनं क्रुद्धा परुषं पवनात्मजम्॥"
    },
    {
        "chaptno" : "03",
        "slokano" : "028",
        "spart1" : "अहं राक्षसराजस्य रावणस्य महात्मनः।",
        "spart2" : "आज्ञाप्रतीक्षा दुर्धर्षा रक्षामि नगरीमिमाम्॥ "
    },
    {
        "chaptno" : "03",
        "slokano" : "029",
        "spart1" : "न शक्यं मामवज्ञाय प्रवेष्टुं नगरीमिमाम्।",
        "spart2" : "अद्य प्राणैः परित्यक्तः स्वप्स्यसे निहतो मया॥"
    },
    {
        "chaptno" : "03",
        "slokano" : "030",
        "spart1" : "अहं हि नगरी लंका स्वयमेव प्लवङ्गम।",
        "spart2" : "सर्वतः परिरक्षामि अतस्ते कथितं मया॥"
    },
    {
        "chaptno" : "03",
        "slokano" : "031-032",
        "spart1" : "लंकाया वचनं श्रुत्वा हनूमान् मारुतात्मजः।यत्नवान् स हरिश्रेष्ठः स्थितः शैल इवापरः॥",
        "spart2" : "स तां स्त्रीरूपविकृतां दृष्ट्वा वानरपुङ्गवः।आबभाषेऽथ मेधावी सत्त्ववान् प्लवगर्षभः॥"
    },
    {
        "chaptno" : "03",
        "slokano" : "033",
        "spart1" : "द्रक्ष्यामि नगरीं लंकां साट्टप्राकारतोरणाम्।",
        "spart2" : "इत्यर्थमिह सम्प्राप्तः परं कौतूहलं हि मे॥"
    },
    {
        "chaptno" : "03",
        "slokano" : "034",
        "spart1" : "वनान्युपवनानीह लंकायाः काननानि च।",
        "spart2" : "सर्वतो गृहमुख्यानि द्रष्टुमागमनं हि मे॥"
    },
    {
        "chaptno" : "03",
        "slokano" : "035",
        "spart1" : "तस्य तद् वचनं श्रुत्वा लंका सा कामरूपिणी।",
        "spart2" : "भूय एव पुनर्वाक्यं बभाषे परुषाक्षरम्॥"
    },
    {
        "chaptno" : "03",
        "slokano" : "036",
        "spart1" : "मामनिर्जित्य दुर्बुद्धे राक्षसेश्वरपालिताम्।",
        "spart2" : "न शक्यं ह्यद्य ते द्रष्टुं पुरीयं वानराधम॥"
    },
    {
        "chaptno" : "03",
        "slokano" : "037",
        "spart1" : "ततः स हरिशार्दूलस्तामुवाच निशाचरीम्।",
        "spart2" : "दृष्ट्वा पुरीमिमां भद्रे पुनर्यास्ये यथागतम्॥"
    },
    {
        "chaptno" : "03",
        "slokano" : "038",
        "spart1" : "ततः कृत्वा महानादं सा वै लंका भयंकरम्।",
        "spart2" : "तलेन वानरश्रेष्ठं ताडयामास वेगिता॥"
    },
    {
        "chaptno" : "03",
        "slokano" : "039",
        "spart1" : "ततः स हरिशार्दूलो लंकया ताडितो भृशम्।",
        "spart2" : "ननाद सुमहानादं वीर्यवान् मारुतात्मजः॥"
    },
    {
        "chaptno" : "03",
        "slokano" : "040",
        "spart1" : "ततः संवर्तयामास वामहस्तस्य सोऽङ्गुलीः।",
        "spart2" : "मुष्टिनाभिजघानैनां हनुमान् क्रोधर्मूच्छितः॥"
    },
    {
        "chaptno" : "03",
        "slokano" : "041",
        "spart1" : "स्त्री चेति मन्यमानेन नातिक्रोधः स्वयं कृतः।सा तु तेन प्रहारेण विह्वलाङ्गी निशाचरी।",
        "spart2" : "पपात सहसा भूमौ विकृताननदर्शना॥"
    },
    {
        "chaptno" : "03",
        "slokano" : "042",
        "spart1" : "ततस्तु हनुमान् वीरस्तां दृष्ट्वा विनिपातिताम्।",
        "spart2" : "कृपां चकार तेजस्वी मन्यमानः स्त्रियं च ताम्॥"
    },
    {
        "chaptno" : "03",
        "slokano" : "043",
        "spart1" : "ततो वै भृशमुद्विग्ना लंका सा गद‍्गदाक्षरम्।",
        "spart2" : "उवाचागर्वितं वाक्यं हनुमन्तं प्लवङ्गमम्॥"
    },
    {
        "chaptno" : "03",
        "slokano" : "044",
        "spart1" : "प्रसीद सुमहाबाहो त्रायस्व हरिसत्तम।",
        "spart2" : "समये सौम्य तिष्ठन्ति सत्त्ववन्तो महाबलाः॥"
    },
    {
        "chaptno" : "03",
        "slokano" : "045",
        "spart1" : "अहं तु नगरी लंका स्वयमेव प्लवङ्गम।",
        "spart2" : "निर्जिताहं त्वया वीर विक्रमेण महाबल॥"
    },
    {
        "chaptno" : "03",
        "slokano" : "046",
        "spart1" : "इदं च तथ्यं शृणु मे ब्रुवन्त्या वै हरीश्वर।",
        "spart2" : "स्वयं स्वयम्भुवा दत्तं वरदानं यथा मम॥"
    },
    {
        "chaptno" : "03",
        "slokano" : "047",
        "spart1" : "यदा त्वां वानरः कश्चिद् विक्रमाद् वशमानयेत्।",
        "spart2" : "तदा त्वया हि विज्ञेयं रक्षसां भयमागतम्॥ "
    },
    {
        "chaptno" : "03",
        "slokano" : "048",
        "spart1" : "स हि मे समयः सौम्य प्राप्तोऽद्य तव दर्शनात्।",
        "spart2" : "स्वयम्भूविहितः सत्यो न तस्यास्ति व्यतिक्रमः॥"
    },
    {
        "chaptno" : "03",
        "slokano" : "049",
        "spart1" : "सीतानिमित्तं राज्ञस्तु रावणस्य दुरात्मनः।",
        "spart2" : "रक्षसां चैव सर्वेषां विनाशः समुपागतः॥"
    },
    {
        "chaptno" : "03",
        "slokano" : "050",
        "spart1" : "तत् प्रविश्य हरिश्रेष्ठ पुरीं रावणपालिताम्।",
        "spart2" : "विधत्स्व सर्वकार्याणि यानि यानीह वाञ्छसि॥"
    },
    {
        "chaptno" : "03",
        "slokano" : "051",
        "spart1" : "प्रविश्य शापोपहतां हरीश्वरपुरीं शुभां राक्षसमुख्यपालिताम्।",
        "spart2" : "यदृच्छया त्वं जनकात्मजां सतींविमार्ग सर्वत्र गतो यथासुखम्॥"
    },
    {
        "chaptno" : "04",
        "slokano" : "001-002",
        "spart1" : "स निर्जित्य पुरीं लंकां श्रेष्ठां तां कामरूपिणीम्।विक्रमेण महातेजा हनूमान् कपिसत्तमः॥",
        "spart2" : "अद्वारेण महावीर्यः प्राकारमवपुप्लुवे।निशि लंकां महासत्त्वो विवेश कपिकुञ्जरः॥"
    },
    {
        "chaptno" : "04",
        "slokano" : "003",
        "spart1" : "प्रविश्य नगरीं लंकां कपिराजहितंकरः।चक्रेऽथ पादं सव्यं च शत्रूणां स तु मूर्धनि॥",
        "spart2" : "चक्रेऽथ पादं सव्यं च शत्रूणां स तु मूर्धनि॥"
    },
    {
        "chaptno" : "04",
        "slokano" : "004-005.1",
        "spart1" : "प्रविष्टः सत्त्वसम्पन्नो निशायां मारुतात्मजः।स महापथमास्थाय मुक्तपुष्पविराजितम्॥",
        "spart2" : "ततस्तु तां पुरीं लंकां रम्यामभिययौ कपिः।"
    },
    {
        "chaptno" : "04",
        "slokano" : "005.2-006",
        "spart1" : "हसितोत्कृष्टनिनदैस्तूर्यघोषपुरस्कृतैः॥",
        "spart2" : "वज्राङ्कुशनिकाशैश्च वज्रजालविभूषितैः।गृहमेघैः पुरी रम्या बभासे द्यौरिवाम्बुदैः॥"
    },
    {
        "chaptno" : "04",
        "slokano" : "007-008.1",
        "spart1" : "प्रजज्वाल तदा लंका रक्षोगणगृहैः शुभैः।सिताभ्रसदृशैश्चित्रैः पद्मस्वस्तिकसंस्थितैः॥",
        "spart2" : "वर्धमानगृहैश्चापि सर्वतः सुविभूषितैः।"
    },
    {
        "chaptno" : "04",
        "slokano" : "008.2-009.1",
        "spart1" : "तां चित्रमाल्याभरणां कपिराजहितंकरः॥ ",
        "spart2" : "राघवार्थे चरन् श्रीमान् ददर्श च ननन्द च।"
    },
    {
        "chaptno" : "04",
        "slokano" : "009.2-010.1",
        "spart1" : "भवनाद् भवनं गच्छन् ददर्श कपिकुञ्जरः॥ ",
        "spart2" : "विविधाकृतिरूपाणि भवनानि ततस्ततः।"
    },
    {
        "chaptno" : "04",
        "slokano" : "010.2-011.1",
        "spart1" : "शुश्राव रुचिरं गीतं त्रिस्थानस्वरभूषितम्॥",
        "spart2" : "स्त्रीणां मदनविद्धानां दिवि चाप्सरसामिव।"
    },
    {
        "chaptno" : "04",
        "slokano" : "011.2-012.1",
        "spart1" : "शुश्राव काञ्चीनिनदं नूपुराणां च निःस्वनम्॥",
        "spart2" : "सोपाननिनदांश्चापि भवनेषु महात्मनाम्।"
    },
    {
        "chaptno" : "04",
        "slokano" : "012.2-013.1",
        "spart1" : "आस्फोटितनिनादांश्च क्ष्वेडितांश्च ततस्ततः॥",
        "spart2" : "शुश्राव जपतां तत्र मन्त्रान् रक्षोगृहेषु वै।"
    },
    {
        "chaptno" : "04",
        "slokano" : "013.2-014.1",
        "spart1" : "स्वाध्यायनिरतांश्चैव यातुधानान् ददर्श सः॥",
        "spart2" : "रावणस्तवसंयुक्तान् गर्जतो राक्षसानपि।"
    },
    {
        "chaptno" : "04",
        "slokano" : "014.2-015.1",
        "spart1" : "राजमार्गं समावृत्य स्थितं रक्षोगणं महत्॥",
        "spart2" : "ददर्श मध्यमे गुल्मे राक्षसस्य चरान् बहून्।"
    },
    {
        "chaptno" : "04",
        "slokano" : "015.2-016-017",
        "spart1" : "दीक्षिताञ्जटिलान् मुण्डान् गोजिनाम्बरवाससः॥दर्भमुष्टिप्रहरणानग्निकुण्डायुधांस्तथा।कूटमुद‍्गरपाणींश्च दण्डायुधधरानपि॥",
        "spart2" : "एकाक्षानेकवर्णांश्च लंबोदरपयोधरान्।करालान् भुग्नवक्त्रांश्च विकटान् वामनांस्तथा॥"
    },
    {
        "chaptno" : "04",
        "slokano" : "018-019-020",
        "spart1" : "धन्विनः खड‍‍्गिनश्चैव शतघ्नीमुसलायुधान्।परिघोत्तमहस्तांश्च विचित्रकवचोज्ज्वलान्॥नातिस्थूलान् नातिकृशान् नातिदीर्घातिह्रस्वकान्।नातिगौरान् नातिकृष्णान्नातिकुब्जान्न वामनान्॥",
        "spart2" : "विरूपान् बहुरूपांश्च सुरूपांश्च सुवर्चसः।ध्वजिनः पताकिनश्चैव ददर्श विविधायुधान्॥"
    },
    {
        "chaptno" : "04",
        "slokano" : "021",
        "spart1" : "शक्तिवृक्षायुधांश्चैव पट्टिशाशनिधारिणः।क्षेपणीपाशहस्तांश्च ददर्श स महाकपिः॥",
        "spart2" : ""
    },
    {
        "chaptno" : "04",
        "slokano" : "022-023-024.1",
        "spart1" : "स्रग्विणस्त्वनुलिप्तांश्च वराभरणभूषितान्।नानावेषसमायुक्तान् यथास्वैरचरान् बहून्॥तीक्ष्णशूलधरांश्चैव वज्रिणश्च महाबलान्।शतसाहस्रमव्यग्रमारक्षं मध्यमं कपिः॥",
        "spart2" : "रक्षोऽधिपतिनिर्दिष्टं ददर्शान्तःपुराग्रतः।"
    },
    {
        "chaptno" : "04",
        "slokano" : "024.2-025-026.1",
        "spart1" : "स तदा तद् गृहं दृष्ट्वा महाहाटकतोरणम्॥राक्षसेन्द्रस्य विख्यातमद्रिमूर्ध्नि प्रतिष्ठितम्।पुण्डरीकावतंसाभिः परिखाभिः समावृतम्॥",
        "spart2" : "प्राकारावृतमत्यन्तं ददर्श स महाकपिः।"
    },
    {
        "chaptno" : "04",
        "slokano" : "026.2-027-028-029",
        "spart1" : "त्रिविष्टपनिभं दिव्यं दिव्यनादविनादितम्॥वाजिह्रेषितसंघुष्टं नादितं भूषणैस्तथा।रथैर्यानैर्विमानैश्च तथा हयगजैः शुभैः॥",
        "spart2" : "वारणैश्च चतुर्दन्तैः श्वेताभ्रनिचयोपमैः।भूषितै रुचिरद्वारं मत्तैश्च मृगपक्षिभिः॥ रक्षितं सुमहावीर्यैर्यातुधानैः सहस्रशः। राक्षसाधिपतेर्गुप्तमाविवेश गृहं कपिः॥"
    },
    {
        "chaptno" : "04",
        "slokano" : "030",
        "spart1" : "स हेमजाम्बूनदचक्रवालंमहार्हमुक्तामणि भूषितान्तम्।",
        "spart2" : "परार्घ्यकालागुरुचन्दनार्हं स रावणान्तःपुरमाविवेश॥ "
    },
    {
        "chaptno" : "05",
        "slokano" : "001",
        "spart1" : "ततः स मध्यंगतमंशुमन्तं ज्योत्स्नावितानं मुहुरुद्वमन्तम्।",
        "spart2" : "ददर्श धीमान् भुवि भानुमन्तं गोष्ठे वृषं मत्तमिव भ्रमन्तम्॥"
    },
    {
        "chaptno" : "05",
        "slokano" : "002",
        "spart1" : "लोकस्य पापानि विनाशयन्तं महोदधिं चापि समेधयन्तम्।",
        "spart2" : "भूतानि सर्वाणि विराजयन्तं ददर्श शीतांशुमथाभियान्तम्॥"
    },
    {
        "chaptno" : "05",
        "slokano" : "003",
        "spart1" : "या भाति लक्ष्मीर्भुवि मन्दरस्था यथा प्रदोषेषु च सागरस्था।",
        "spart2" : "तथैव तोयेषु च पुष्करस्था रराज सा चारुनिशाकरस्था॥"
    },
    {
        "chaptno" : "05",
        "slokano" : "004",
        "spart1" : "हंसो यथा राजतपञ्जरस्थः सिंहो यथा मन्दरकन्दरस्थः।",
        "spart2" : "वीरो यथा गर्वितकुञ्जरस्थश्चन्द्रोऽपि बभ्राज तथाम्बरस्थः॥"
    },
    {
        "chaptno" : "05",
        "slokano" : "005",
        "spart1" : "स्थितः ककुद्मानिव तीक्ष्णशृङ्गो महाचलः श्वेत इवोर्ध्वशृङ्गः।",
        "spart2" : "हस्तीव जाम्बूनदबद्धशृङ्गो विभाति चन्द्रः परिपूर्णशृङ्गः॥"
    },
    {
        "chaptno" : "05",
        "slokano" : "006",
        "spart1" : "विनष्टशीताम्बुतुषारपङ्को महाग्रहग्राहविनष्टपङ्कः।",
        "spart2" : "प्रकाशलक्ष्म्याश्रयनिर्मलाङ्को रराज चन्द्रो भगवान् शशाङ्कः॥ "
    },
    {
        "chaptno" : "05",
        "slokano" : "007",
        "spart1" : "शिलातलं प्राप्य यथा मृगेन्द्रो महारणं प्राप्य यथा गजेन्द्रः।",
        "spart2" : "राज्यं समासाद्य यथा नरेन्द्रस्तथा प्रकाशो विरराज चन्द्रः॥"
    },
    {
        "chaptno" : "05",
        "slokano" : "008",
        "spart1" : "प्रकाशचन्द्रोदयनष्टदोषः प्रवृद्धरक्षःपिशिताशदोषः।",
        "spart2" : "रामाभिरामेरितचित्तदोषः स्वर्गप्रकाशो भगवान् प्रदोषः॥ "
    },
    {
        "chaptno" : "05",
        "slokano" : "009",
        "spart1" : "तन्त्रीस्वराः कर्णसुखाः प्रवृत्ताः स्वपन्ति नार्यः पतिभिः सुवृत्ताः।",
        "spart2" : "नक्तंचराश्चापि तथा प्रवृत्ताविहर्तुमत्यद्भुतरौद्रवृत्ताः॥"
    },
    {
        "chaptno" : "05",
        "slokano" : "010",
        "spart1" : "मत्तप्रमत्तानि समाकुलानि रथाश्वभद्रासनसंकुलानि।",
        "spart2" : "वीरश्रिया चापि समाकुलानि ददर्श धीमान् स कपिः कुलानि॥"
    },
    {
        "chaptno" : "05",
        "slokano" : "011",
        "spart1" : "परस्परं चाधिकमाक्षिपन्ति भुजांश्च पीनानधिविक्षिपन्ति।",
        "spart2" : "मत्तप्रलापानधिविक्षिपन्ति मत्तानि चान्योन्यमधिक्षिपन्ति॥"
    },
    {
        "chaptno" : "05",
        "slokano" : "012",
        "spart1" : "रक्षांसि वक्षांसि च विक्षिपन्ति गात्राणि कान्तासु च विक्षिपन्ति।",
        "spart2" : "रूपाणि चित्राणि च विक्षिपन्तिदृढानि चापानि च विक्षिपन्ति॥"
    },
    {
        "chaptno" : "05",
        "slokano" : "013",
        "spart1" : "ददर्श कान्ताश्च समालभन्त्यस्तथापरास्तत्र पुनः स्वपन्त्यः।",
        "spart2" : "सुरूपवक्त्राश्च तथा हसन्त्यः क्रुद्धाः पराश्चापि विनिःश्वसन्त्यः॥"
    },
    {
        "chaptno" : "05",
        "slokano" : "014",
        "spart1" : "महागजैश्चापि तथा नदद्भिः सुपूजितैश्चापि तथा सुसद्भिः।",
        "spart2" : "रराज वीरैश्च विनिःश्वसद्भिर्ह्रदा भुजंगैरिव निःश्वसद्भिः॥"
    },
    {
        "chaptno" : "05",
        "slokano" : "015",
        "spart1" : "बुद्धिप्रधानान् रुचिराभिधानान् संश्रद्दधानाञ्जगतः प्रधानान्।",
        "spart2" : "नानाविधानान् रुचिराभिधानान् ददर्श तस्यां पुरि यातुधानान्॥"
    },
    {
        "chaptno" : "05",
        "slokano" : "016",
        "spart1" : "ननन्द दृष्ट्वा स च तान् सुरूपान् नानागुणानात्मगुणानुरूपान्।",
        "spart2" : "विद्योतमानान् स च तान् सुरूपान् ददर्श कांश्चिच्च पुनर्विरूपान्॥"
    },
    {
        "chaptno" : "05",
        "slokano" : "017",
        "spart1" : "ततो वरार्हाः सुविशुद्धभावास्तेषां स्त्रियस्तत्र महानुभावाः।",
        "spart2" : "प्रियेषु पानेषु च सक्तभावा ददर्श तारा इव सुस्वभावाः॥"
    },
    {
        "chaptno" : "05",
        "slokano" : "018",
        "spart1" : "स्त्रियो ज्वलन्तीस्त्रपयोपगूढा निशीथकाले रमणोपगूढाः।",
        "spart2" : "ददर्श काश्चित् प्रमदोपगूढा यथा विहंगा विहगोपगूढाः॥"
    },
    {
        "chaptno" : "05",
        "slokano" : "019",
        "spart1" : "अन्याः पुनर्हर्म्यतलोपविष्टास्तत्र प्रियाङ्केषु सुखोपविष्टाः।",
        "spart2" : "भर्तुः परा धर्मपरा निविष्टा ददर्श धीमान् मदनोपविष्टाः॥"
    },
    {
        "chaptno" : "05",
        "slokano" : "020",
        "spart1" : "अप्रावृताः काञ्चनराजिवर्णाः काश्चित्परार्घ्यास्तपनीयवर्णाः।",
        "spart2" : "पुनश्च काश्चिच्छशलक्ष्मवर्णाःकान्तप्रहीणा रुचिराङ्गवर्णाः॥"
    },
    {
        "chaptno" : "05",
        "slokano" : "021",
        "spart1" : "ततः प्रियान् प्राप्य मनोऽभिरामान् सुप्रीतियुक्ताः सुमनोऽभिरामाः।",
        "spart2" : "गृहेषु हृष्टाः परमाभिरामा हरिप्रवीरः स ददर्श रामाः॥"
    },
    {
        "chaptno" : "05",
        "slokano" : "022",
        "spart1" : "चन्द्रप्रकाशाश्च हि वक्त्रमाला वक्राः सुपक्ष्माश्च सुनेत्रमालाः।",
        "spart2" : "विभूषणानां च ददर्श मालाः शतह्रदानामिव चारुमालाः॥"
    },
    {
        "chaptno" : "05",
        "slokano" : "023",
        "spart1" : "न त्वेव सीतां परमाभिजातां पथि स्थिते राजकुले प्रजाताम्।",
        "spart2" : "लतां प्रफुल्लामिव साधुजातां ददर्श तन्वीं मनसाभिजाताम्॥"
    },
    {
        "chaptno" : "05",
        "slokano" : "024-025-026-027",
        "spart1" : "सनातने वर्त्मनि संनिविष्टां रामेक्षणीं तां मदनाभिविष्टाम्।भर्तुर्मनः श्रीमदनुप्रविष्टां स्त्रीभ्यः पराभ्यश्च सदा विशिष्टाम्॥उष्णार्दितां सानुसृतास्रकण्ठीं पुरा वरार्होत्तमनिष्ककण्ठीम्। सुजातपक्ष्मामभिरक्तकण्ठींवने प्रनृत्तामिव नीलकण्ठीम्॥",
        "spart2" : "अव्यक्तरेखामिव चन्द्रलेखां पांसुप्रदिग्धामिव हेमरेखाम्।क्षतप्ररूढामिव वर्णरेखां वायुप्रभुग्नामिव मेघरेखाम्॥सीतामपश्यन्मनुजेश्वरस्य रामस्य पत्नीं वदतां वरस्य।बभूव दुःखोपहतश्चिरस्य प्लवंगमो मन्द इवाचिरस्य॥",
        "spart3" : "अव्यक्तरेखामिव चन्द्रलेखां पांसुप्रदिग्धामिव हेमरेखाम्।क्षतप्ररूढामिव वर्णरेखां वायुप्रभुग्नामिव मेघरेखाम्॥सीतामपश्यन्मनुजेश्वरस्य रामस्य पत्नीं वदतां वरस्य।बभूव दुःखोपहतश्चिरस्य प्लवंगमो मन्द इवाचिरस्य॥",
        "spart4" : "अव्यक्तरेखामिव चन्द्रलेखां पांसुप्रदिग्धामिव हेमरेखाम्।क्षतप्ररूढामिव वर्णरेखां वायुप्रभुग्नामिव मेघरेखाम्॥सीतामपश्यन्मनुजेश्वरस्य रामस्य पत्नीं वदतां वरस्य।बभूव दुःखोपहतश्चिरस्य प्लवंगमो मन्द इवाचिरस्य॥"
    },
    {
        "chaptno" : "06",
        "slokano" : "001",
        "spart1" : "स निकामं विमानेषु विचरन् कामरूपधृक्।",
        "spart2" : "विचचार कपिर्लङ्कां लाघवेन समन्वितः॥"
    },
    {
        "chaptno" : "06",
        "slokano" : "002",
        "spart1" : "आससाद च लक्ष्मीवान् राक्षसेन्द्रनिवेशनम्।",
        "spart2" : "प्राकारेणार्कवर्णेन भास्वरेणाभिसंवृतम्॥"
    },
    {
        "chaptno" : "06",
        "slokano" : "003",
        "spart1" : "रक्षितं राक्षसैर्भीमैः सिंहैरिव महद् वनम्।",
        "spart2" : "समीक्षमाणो भवनं चकाशे कपिकुञ्जरः॥"
    },
    {
        "chaptno" : "06",
        "slokano" : "004-005",
        "spart1" : "रूप्यकोपहितैश्चित्रैस्तोरणैर्हेमभूषणैः।विचित्राभिश्च कक्ष्याभिर्द्वारैश्च रुचिरैर्वृतम्॥",
        "spart2" : "गजास्थितैर्महामात्रैः शूरैश्च विगतश्रमैः।उपस्थितमसंहार्यैर्हयैः स्यन्दनयायिभिः॥"
    },
    {
        "chaptno" : "06",
        "slokano" : "006-007",
        "spart1" : "सिंहव्याघ्रतनुत्राणैर्दान्तकाञ्चनराजतीः।घोषवद्भिर्विचित्रैश्च सदा विचरितं रथैः॥",
        "spart2" : "बहुरत्नसमाकीर्णं परार्घ्यासनभूषितम्।महारथसमावापं महारथमहासनम्॥"
    },
    {
        "chaptno" : "06",
        "slokano" : "008-009-010",
        "spart1" : "दृश्यैश्च परमोदारैस्तैस्तैश्च मृगपक्षिभिः।विविधैर्बहुसाहस्रैः परिपूर्णं समन्ततः॥विनीतैरन्तपालैश्च रक्षोभिश्च सुरक्षितम्।मुख्याभिश्च वरस्त्रीभिः परिपूर्णं समन्ततः॥",
        "spart2" : "मुदितप्रमदारत्नं राक्षसेन्द्रनिवेशनम्।वराभरणसंह्रादैः समुद्रस्वननिःस्वनम्॥"
    },
    {
        "chaptno" : "06",
        "slokano" : "011-012-013-014.1",
        "spart1" : "तद् राजगुणसम्पन्नं मुख्यैश्च वरचन्दनैः।महाजनसमाकीर्णं सिंहैरिव महद् वनम्॥भेरीमृदङ्गाभिरुतं शङ्खघोषविनादितम्।नित्यार्चितं पर्वसुतं पूजितं राक्षसैः सदा॥",
        "spart2" : "समुद्रमिव गम्भीरं समुद्रसमनिःस्वनम्।महात्मनो महद् वेश्म महारत्नपरिच्छदम्॥महारत्नसमाकीर्णं ददर्श स महाकपिः।"
    },
    {
        "chaptno" : "06",
        "slokano" : "014.2-015",
        "spart1" : "विराजमानं वपुषा गजाश्वरथसंकुलम्॥",
        "spart2" : "लंकाभरणमित्येव सोऽमन्यत महाकपिः।चचार हनुमांस्तत्र रावणस्य समीपतः॥"
    },
    {
        "chaptno" : "06",
        "slokano" : "016",
        "spart1" : "गृहाद् गृहं राक्षसानामुद्यानानि च सर्वशः।",
        "spart2" : "वीक्षमाणोऽप्यसंत्रस्तः प्रासादांश्च चचार सः॥"
    },
    {
        "chaptno" : "06",
        "slokano" : "017",
        "spart1" : "अवप्लुत्य महावेगः प्रहस्तस्य निवेशनम्।",
        "spart2" : "ततोऽन्यत् पुप्लुवे वेश्म महापार्श्वस्य वीर्यवान्॥"
    },
    {
        "chaptno" : "06",
        "slokano" : "018",
        "spart1" : "अथ मेघप्रतीकाशं कुम्भकर्णनिवेशनम्।",
        "spart2" : "विभीषणस्य च तथा पुप्लुवे स महाकपिः॥"
    },
    {
        "chaptno" : "06",
        "slokano" : "019-020",
        "spart1" : "महोदरस्य च तथा विरूपाक्षस्य चैव हि।विद्युज्जिह्वस्य भवनं विद्युन्मालेस्तथैव च॥ ",
        "spart2" : "वज्रदंष्ट्रस्य च तथा पुप्लुवे स महाकपिः।शुकस्य च महावेगः सारणस्य च धीमतः॥"
    },
    {
        "chaptno" : "06",
        "slokano" : "021",
        "spart1" : "तथा चेन्द्रजितो वेश्म जगाम हरियूथपः।",
        "spart2" : "जम्बुमालेः सुमालेश्च जगाम हरिसत्तमः॥"
    },
    {
        "chaptno" : "06",
        "slokano" : "022",
        "spart1" : "रश्मिकेतोश्च भवनं सूर्यशत्रोस्तथैव च।",
        "spart2" : "वज्रकायस्य च तथा पुप्लुवे स महाकपिः॥"
    },
    {
        "chaptno" : "06",
        "slokano" : "023",
        "spart1" : "धूम्राक्षस्याथ सम्पातेर्भवनं मारुतात्मजः।",
        "spart2" : "विद्युद्रूपस्य भीमस्य घनस्य विघनस्य च॥"
    },
    {
        "chaptno" : "06",
        "slokano" : "024-025",
        "spart1" : "शुकनाभस्य चक्रस्य शठस्य कपटस्य च।ह्रस्वकर्णस्य दंष्ट्रस्य लोमशस्य च रक्षसः॥ ",
        "spart2" : "युद्धोन्मत्तस्य मत्तस्य ध्वजग्रीवस्य सादिनः।विद्युज्जिह्वद्विजिह्वानां तथा हस्तिमुखस्य च"
    },
    {
        "chaptno" : "06",
        "slokano" : "026-027",
        "spart1" : "करालस्य पिशाचस्य शोणिताक्षस्य चैव हि।प्लवमानः क्रमेणैव हनुमान् मारुतात्मजः॥",
        "spart2" : "तेषु तेषु महार्हेषु भवनेषु महायशाः।तेषामृद्धिमतामृद्धिं ददर्श स महाकपिः॥"
    },
    {
        "chaptno" : "06",
        "slokano" : "028",
        "spart1" : "सर्वेषां समतिक्रम्य भवनानि समन्ततः। ",
        "spart2" : "आससादाथ लक्ष्मीवान् राक्षसेन्द्रनिवेशनम्॥"
    },
    {
        "chaptno" : "06",
        "slokano" : "029",
        "spart1" : "रावणस्योपशायिन्यो ददर्श हरिसत्तमः। ",
        "spart2" : "विचरन् हरिशार्दूलो राक्षसीर्विकृतेक्षणाः॥"
    },
    {
        "chaptno" : "06",
        "slokano" : "030",
        "spart1" : "शूलमुद‍्गरहस्तांश्च शक्तितोमरधारिणः।",
        "spart2" : "ददर्श विविधान्गुल्मांस्तस्य रक्षःपतेर्गृहे॥"
    },
    {
        "chaptno" : "06",
        "slokano" : "031-032-033.1",
        "spart1" : "राक्षसांश्च महाकायान् नानाप्रहरणोद्यतान्।रक्तान् श्वेतान् सितांश्चापि हरींश्चापि महाजवान्॥",
        "spart2" : "कुलीनान् रूपसम्पन्नान् गजान् परगजारुजान्।शिक्षितान् गजशिक्षायामैरावतसमान् युधि॥ निहन्तॄन् परसैन्यानां गृहे तस्मिन् ददर्श सः।"
    },
    {
        "chaptno" : "06",
        "slokano" : "033.2-034-035",
        "spart1" : "क्षरतश्च यथा मेघान् स्रवतश्च यथा गिरीन्॥ मेघस्तनितनिर्घोषान् दुर्धर्षान् समरे परैः।सहस्रं वाहिनीस्तत्र जाम्बूनदपरिष्कृताः॥",
        "spart2" : "हेमजालैरविच्छिन्नास्तरुणादित्यसंनिभाः।ददर्श राक्षसेन्द्रस्य रावणस्य निवेशने॥"
    },
    {
        "chaptno" : "06",
        "slokano" : "036-037-038.1",
        "spart1" : "शिबिका विविधाकाराः स कपिर्मारुतात्मजः।लतागृहाणि चित्राणि चित्रशालागृहाणि च॥",
        "spart2" : "क्रीडागृहाणि चान्यानि दारुपर्वतकानि च।कामस्य गृहकं रम्यं दिवागृहकमेव च॥ ददर्श राक्षसेन्द्रस्य रावणस्य निवेशने।"
    },
    {
        "chaptno" : "06",
        "slokano" : "038.2-039",
        "spart1" : "स मन्दरसमप्रख्यं मयूरस्थानसंकुलम्॥",
        "spart2" : "ध्वजयष्टिभिराकीर्णं ददर्श भवनोत्तमम्।अनन्तरत्ननिचयं निधिजालं समन्ततः।धीरनिष्ठितकर्माङ्गं गृहं भूतपतेरिव॥"
    },
    {
        "chaptno" : "06",
        "slokano" : "040",
        "spart1" : "अर्चिर्भिश्चापि रत्नानां तेजसा रावणस्य च।",
        "spart2" : "विरराज च तद् वेश्म रश्मिवानिव रश्मिभिः॥"
    },
    {
        "chaptno" : "06",
        "slokano" : "041",
        "spart1" : "जाम्बूनदमयान्येव शयनान्यासनानि च।",
        "spart2" : "भाजनानि च शुभ्राणि ददर्श हरियूथपः॥"
    },
    {
        "chaptno" : "06",
        "slokano" : "042-043-044",
        "spart1" : "मध्वासवकृतक्लेदं मणिभाजनसंकुलम्।मनोरममसम्बाधं कुबेरभवनं यथा॥",
        "spart2" : "नूपुराणां च घोषेण काञ्चीनां निःस्वनेन च।मृदङ्गतलनिर्घोषैर्घोषवद्भिर्विनादितम्॥ प्रासादसंघातयुतं स्त्रीरत्नशतसंकुलम्।सुव्यूढकक्ष्यं हनुमान् प्रविवेश महागृहम्॥"
    },
    {
        "chaptno" : "07",
        "slokano" : "001",
        "spart1" : "स वेश्मजालं बलवान् ददर्श व्यासक्तवैदूर्यसुवर्णजालम्।",
        "spart2" : "यथा महत्प्रावृषि मेघजालं विद्युत्पिनद्धं सविहङ्गजालम्॥"
     },
     {
        "chaptno" : "07",
        "slokano" : "002",
        "spart1" : "निवेशनानां विविधाश्च शालाः प्रधानशङ्खायुधचापशालाः।",
        "spart2" : "मनोहराश्चापि पुनर्विशाला ददर्श वेश्माद्रिषु चन्द्रशालाः॥"
     },
     {
        "chaptno" : "07",
        "slokano" : "003",
        "spart1" : "गृहाणि नानावसुराजितानि देवासुरैश्चापि सुपूजितानि।",
        "spart2" : "सर्वैश्च दोषैः परिवर्जितानि कपिर्ददर्श स्वबलार्जितानि॥"
     },
     {
        "chaptno" : "07",
        "slokano" : "004",
        "spart1" : "तानि प्रयत्नाभिसमाहितानि मयेन साक्षादिव निर्मितानि।",
        "spart2" : "महीतले सर्वगुणोत्तराणि ददर्श लंकाधिपतेर्गृहाणि॥"
     },
     {
        "chaptno" : "07",
        "slokano" : "005-006",
        "spart1" : "ततो ददर्शोच्छ्रितमेघरूपं मनोहरं काञ्चनचारुरूपम्।रक्षोऽधिपस्यात्मबलानुरूपं गृहोत्तमं ह्यप्रतिरूपरूपम्॥",
        "spart2" : "महीतले स्वर्गमिव प्रकीर्णं श्रिया ज्वलन्तं बहुरत्नकीर्णम्।नानातरूणां कुसुमावकीर्णं गिरेरिवाग्रं रजसावकीर्णम्॥"
     },
     {
        "chaptno" : "07",
        "slokano" : "007-008",
        "spart1" : "नारीप्रवेकैरिव दीप्यमानं तडिद्भिरम्भोधरमर्च्यमानम्।हंसप्रवेकैरिव वाह्यमानं श्रिया युतं खे सुकृतं विमानम्॥",
        "spart2" : "यथा नगाग्रं बहुधातुचित्रं यथा नभश्च ग्रहचन्द्रचित्रम्।ददर्श युक्तीकृतचारुमेघचित्रं विमानं बहुरत्नचित्रम्॥"
     },
     {
        "chaptno" : "07",
        "slokano" : "009",
        "spart1" : "मही कृता पर्वतराजिपूर्णा शैलाः कृता वृक्षवितानपूर्णाः।",
        "spart2" : "वृक्षाः कृताः पुष्पवितानपूर्णाः पुष्पं कृतं केसरपत्रपूर्णम्॥"
     },
     {
        "chaptno" : "07",
        "slokano" : "010",
        "spart1" : "कृतानि वेश्मानि च पाण्डुराणि तथा सुपुष्पाण्यपि पुष्कराणि।",
        "spart2" : "नश्च पद्मानि सकेसराणि वनानि चित्राणि सरोवराणि॥"
     },
     {
        "chaptno" : "07",
        "slokano" : "011",
        "spart1" : "पुष्पाह्वयं नाम विराजमानं रत्नप्रभाभिश्च विघूर्णमानम्।",
        "spart2" : "वेश्मोत्तमानामपि चोच्चमानं महाकपिस्तत्र महाविमानम्॥"
     },
     {
        "chaptno" : "07",
        "slokano" : "012",
        "spart1" : "कृताश्च वैदूर्यमया विहङ्गारूप्यप्रवालैश्च तथा विहङ्गाः।",
        "spart2" : "चित्राश्च नानावसुभिर्भुजङ्गा जात्यानुरूपास्तुरगाः शुभाङ्गाः॥"
     },
     {
        "chaptno" : "07",
        "slokano" : "013",
        "spart1" : "प्रवालजाम्बूनदपुष्पपक्षाः सलीलमावर्जितजिह्मपक्षाः।",
        "spart2" : "कामस्य साक्षादिव भान्ति पक्षाः कृता विहङ्गाः सुमुखाः सुपक्षाः॥"
     },
     {
        "chaptno" : "07",
        "slokano" : "014",
        "spart1" : "नियुज्यमानाश्च गजाः सुहस्ताः सकेसराश्चोत्पलपत्रहस्ताः।",
        "spart2" : "बभूव देवी च कृतासुहस्ता लक्ष्मीस्तथा पद्मिनि पद्महस्ता॥"
     },
     {
        "chaptno" : "07",
        "slokano" : "015",
        "spart1" : "इतीव तद‍्गृहमभिगम्य शोभमानं सविस्मयो नगमिव चारुकन्दरम्।",
        "spart2" : "पुनश्च तत्परमसुगन्धि सुन्दरं हिमात्यये नगमिव चारुकन्दरम्॥"
     },
     {
        "chaptno" : "07",
        "slokano" : "016",
        "spart1" : "ततः स तां कपिरभिपत्य पूजितां चरन् पुरीं दशमुखबाहुपालिताम्।",
        "spart2" : "अदृश्य तां जनकसुतां सुपूजितांसुदुःखितां पतिगुणवेगनिर्जिताम्॥"
     },
     {
        "chaptno" : "07",
        "slokano" : "017",
        "spart1" : "ततस्तदा बहुविधभावितात्मनः कृतात्मनो जनकसुतां सुवर्त्मनः।",
        "spart2" : "अपश्यतोऽभवदतिदुःखितं मनः सचक्षुषः प्रविचरतो महात्मनः॥"
     },
     {
        "chaptno" : "08",
        "slokano" : "001",
        "spart1" : "स तस्य मध्ये भवनस्य संस्थितो महद्विमानं मणिरत्नचित्रितम्।",
        "spart2" : "प्रतप्तजाम्बूनदजालकृत्रिमं ददर्श धीमान् पवनात्मजः कपिः॥"
    },
    {
        "chaptno" : "08",
        "slokano" : "002",
        "spart1" : "तदप्रमेयप्रतिकारकृत्रिमं कृतं स्वयं साध्विति विश्वकर्मणा।",
        "spart2" : "दिवं गते वायुपथे प्रतिष्ठितंव्यराजतादित्यपथस्य लक्ष्म तत्॥"
    },
    {
        "chaptno" : "08",
        "slokano" : "003",
        "spart1" : "न तत्र किंचिन्न कृतं प्रयत्नतो न तत्र किंचिन्न महार्घरत्नवत्।",
        "spart2" : "न ते विशेषा नियताः सुरेष्वपि न तत्र किंचिन्न महाविशेषवत्॥"
    },
    {
        "chaptno" : "08",
        "slokano" : "004",
        "spart1" : "तपः समाधानपराक्रमार्जितं मनःसमाधानविचारचारिणम्।",
        "spart2" : "अनेकसंस्थानविशेषनिर्मितं ततस्ततस्तुल्यविशेषनिर्मितम्॥"
    },
    {
        "chaptno" : "08",
        "slokano" : "005",
        "spart1" : "मनः समाधाय तु शीघ्रगामिनं दुरासदं मारुततुल्यगामिनम्।",
        "spart2" : "महात्मनां पुण्यकृतां महर्द्धिनां यशस्विनामग्ऱ्यमुदामिवालयम्॥"
    },
    {
        "chaptno" : "08",
        "slokano" : "006",
        "spart1" : "विशेषमालम्ब्य विशेषसंस्थितं विचित्रकूटं बहुकूटमण्डितम्।",
        "spart2" : "मनोऽभिरामं शरदिन्दुनिर्मलं विचित्रकूटं शिखरं गिरेर्यथा॥"
    },
    {
        "chaptno" : "08",
        "slokano" : "007-008",
        "spart1" : "वहन्ति यत्कुण्डलशोभितानना महाशना व्योमचरानिशाचराः।विवृत्तविध्वस्तविशाललोचना महाजवा भूतगणाः सहस्रशः॥",
        "spart2" : "वसन्तपुष्पोत्करचारुदर्शनं वसन्तमासादपि चारुदर्शनम्।स पुष्पकं तत्र विमानमुत्तमं ददर्श तद् वानरवीरसत्तमः॥"
    },
    {
        "chaptno" : "09",
        "slokano" : "001",
        "spart1" : "तस्यालयवरिष्ठस्य मध्ये विमलमायतम्।",
        "spart2" : "ददर्श भवनश्रेष्ठं हनुमान् मारुतात्मजः॥"
    },
    {
        "chaptno" : "09",
        "slokano" : "002-003",
        "spart1" : "अर्धयोजनविस्तीर्णमायतं योजनं महत्।भवनं राक्षसेन्द्रस्य बहुप्रासादसंकुलम्॥",
        "spart2" : "मार्गमाणस्तु वैदेहीं सीतामायतलोचनाम्।सर्वतः परिचक्राम हनूमानरिसूदनः॥"
    },
    {
        "chaptno" : "09",
        "slokano" : "004",
        "spart1" : "उत्तमं राक्षसावासं हनुमानवलोकयन्।",
        "spart2" : "आससादाथ लक्ष्मीवान् राक्षसेन्द्रनिवेशनम्॥"
    },
    {
        "chaptno" : "09",
        "slokano" : "005-006-007",
        "spart1" : "चतुर्विषाणैर्द्विरदैस्त्रिविषाणैस्तथैव च।परिक्षिप्तमसम्बाधं रक्ष्यमाणमुदायुधैः॥राक्षसीभिश्च पत्नीभी रावणस्य निवेशनम्।आहृताभिश्च विक्रम्य राजकन्याभिरावृतम्॥",
        "spart2" : "तन्नक्रमकराकीर्णं तिमिंगिलझषाकुलम्।वायुवेगसमाधूतं पन्नगैरिव सागरम्॥"
    },
    {
        "chaptno" : "09",
        "slokano" : "008-009",
        "spart1" : "या हि वैश्रवणे लक्ष्मीर्या चन्द्रे हरिवाहने।सा रावणगृहे रम्या नित्यमेवानपायिनी॥",
        "spart2" : "या च राज्ञः कुबेरस्य यमस्य वरुणस्य च।तादृशी तद्विशिष्टा वा ऋद्धी रक्षोगृहेष्विह॥"
    },
    {
        "chaptno" : "09",
        "slokano" : "010",
        "spart1" : "तस्य हर्म्यस्य मध्यस्थवेश्म चान्यत् सुनिर्मितम्।",
        "spart2" : "बहुनिर्यूहसंयुक्तं ददर्श पवनात्मजः॥"
    },
    {
        "chaptno" : "09",
        "slokano" : "011-012",
        "spart1" : "ब्रह्मणोऽर्थे कृतं दिव्यं दिवि यद् विश्वकर्मणा।विमानं पुष्पकं नाम सर्वरत्नविभूषितम्॥",
        "spart2" : "परेण तपसा लेभे यत् कुबेरः पितामहात्।कुबेरमोजसा जित्वा लेभे तद् राक्षसेश्वरः॥"
    },
    {
        "chaptno" : "09",
        "slokano" : "013-014-015",
        "spart1" : "ईहामृगसमायुक्तैः कार्तस्वरहिरण्मयैः।सुकृतैराचितं स्तम्भैः प्रदीप्तमिव च श्रिया॥ मेरुमन्दरसंकाशैरुल्लिखद्भिरिवाम्बरम्।कूटागारैः शुभागारैः सर्वतः समलंकृतम्॥",
        "spart2" : "ज्वलनार्कप्रतीकाशैः सुकृतं विश्वकर्मणा।हेमसोपानयुक्तं च चारुप्रवरवेदिकम्॥"
    },
    {
        "chaptno" : "09",
        "slokano" : "016-017-018-019.1",
        "spart1" : "जालवातायनैर्युक्तं काञ्चनैः स्फाटिकैरपि।इन्द्रनीलमहानीलमणिप्रवरवेदिकम्॥ विद्रुमेण विचित्रेण मणिभिश्च महाधनैः।निस्तुलाभिश्च मुक्ताभिस्तलेनाभिविराजितम्॥",
        "spart2" : "चन्दनेन च रक्तेन तपनीयनिभेन च।सुपुण्यगन्धिना युक्तमादित्यतरुणोपमम्॥ विमानं पुष्पकं दिव्यमारुरोह महाकपिः।"
    },
    {
        "chaptno" : "09",
        "slokano" : "019.2-020-021.1",
        "spart1" : "तत्रस्थः सर्वतो गन्धं पानभक्ष्यान्नसम्भवम्॥ दिव्यं सम्मूर्च्छितं जिघ्रन् रूपवन्तमिवानिलम्।स गन्धस्तं महासत्त्वं बन्धुर्बन्धुमिवोत्तमम्॥",
        "spart2" : "इत एहीत्युवाचेव तत्र यत्र स रावणः।"
    },
    {
        "chaptno" : "09",
        "slokano" : "021.2-022-023-024",
        "spart1" : "ततस्तां प्रस्थितः शालां ददर्श महतीं शिवाम्॥ रावणस्य महाकान्तां कान्तामिव वरस्त्रियम्।मणिसोपानविकृतां हेमजालविराजिताम्॥",
        "spart2" : "स्फाटिकैरावृततलां दन्तान्तरितरूपिकाम्।मुक्तावज्रप्रवालैश्च रूप्यचामीकरैरपि॥ विभूषितां मणिस्तम्भैः सुबहुस्तम्भभूषिताम्।समैर्ऋजुभिरत्युच्चैः समन्तात् सुविभूषितैः॥"
    },
    {
        "chaptno" : "09",
        "slokano" : "025-026-027-028-029.1",
        "spart1" : "स्तम्भैः पक्षैरिवात्युच्चैर्दिवं सम्प्रस्थितामिव।महत्या कुथयाऽऽस्तीर्णां पृथिवीलक्षणाङ्कया॥ पृथिवीमिव विस्तीर्णां सराष्ट्रगृहशालिनीम्।नादितां मत्तविहगैर्दिव्यगन्धाधिवासिताम्॥",
        "spart2" : "परर्घ्यास्तरणोपेतां रक्षोऽधिपनिषेविताम्।धूम्रामगुरुधूपेन विमलां हंसपाण्डुराम्॥ पत्रपुष्पोपहारेण कल्माषीमिव सुप्रभाम्।मनसो मोदजननीं वर्णस्यापि प्रसाधिनीम्॥ तां शोकनाशिनीं दिव्यां श्रियः संजननीमिव।"
    },
    {
        "chaptno" : "09",
        "slokano" : "029.2-030.1",
        "spart1" : "इन्द्रियाणीन्द्रियार्थैस्तु पञ्च पञ्चभिरुत्तमैः॥",
        "spart2" : "तर्पयामास मातेव तदा रावणपालिता।"
    },
    {
        "chaptno" : "09",
        "slokano" : "030.2",
        "spart1" : "स्वर्गोऽयं देवलोकोऽयमिन्द्रस्यापि पुरी भवेत्।",
        "spart2" : "सिद्धिर्वेयं परा हि स्यादित्यमन्यत मारुतिः॥"
    },
    {
        "chaptno" : "09",
        "slokano" : "031",
        "spart1" : "प्रध्यायत इवापश्यत् प्रदीपांस्तत्र काञ्चनान्।",
        "spart2" : "धूर्तानिव महाधूर्तैर्देवनेन पराजितान्॥"
    },
    {
        "chaptno" : "09",
        "slokano" : "032",
        "spart1" : "दीपानां च प्रकाशेन तेजसा रावणस्य च।",
        "spart2" : "अर्चिर्भिर्भूषणानां च प्रदीप्तेत्यभ्यमन्यत॥"
    },
    {
        "chaptno" : "09",
        "slokano" : "033",
        "spart1" : "ततोऽपश्यत् कुथासीनं नानावर्णाम्बरस्रजम्।",
        "spart2" : "सहस्रं वरनारीणां नानावेषबिभूषितम्॥"
    },
    {
        "chaptno" : "09",
        "slokano" : "034",
        "spart1" : "परिवृत्तेऽर्धरात्रे तु पाननिद्रावशंगतम्।",
        "spart2" : "क्रीडित्वोपरतं रात्रौ प्रसुप्तं बलवत् तदा॥"
    },
    {
        "chaptno" : "09",
        "slokano" : "035",
        "spart1" : "तत् प्रसुप्तं विरुरुचे निःशब्दान्तरभूषितम्।",
        "spart2" : "निःशब्दहंसभ्रमरं यथा पद्मवनं महत्॥"
    },
    {
        "chaptno" : "09",
        "slokano" : "036",
        "spart1" : "तासां संवृतदान्तानि मीलिताक्षीणि मारुतिः।",
        "spart2" : "अपश्यत् पद्मगन्धीनि वदनानि सुयोषिताम्॥"
    },
    {
        "chaptno" : "09",
        "slokano" : "037",
        "spart1" : "प्रबुद्धानीव पद्मानि तासां भूत्वा क्षपाक्षये।",
        "spart2" : "पुनः संवृतपत्राणि रात्राविव बभुस्तदा॥"
    },
    {
        "chaptno" : "09",
        "slokano" : "038-039",
        "spart1" : "इमानि मुखपद्मानि नियतं मत्तषट्पदाः।अम्बुजानीव फुल्लानि प्रार्थयन्ति पुनः पुनः॥",
        "spart2" : "इति वामन्यत श्रीमानुपपत्त्या महाकपिः।मेने हि गुणतस्तानि समानि सलिलोद्भवैः॥ "
    },
    {
        "chaptno" : "09",
        "slokano" : "040-041-042",
        "spart1" : "सा तस्य शुशुभे शाला ताभिः स्त्रीभिर्विराजिता।शरदीव प्रसन्ना द्यौस्ताराभिरभिशोभिता॥ स च ताभिः परिवृतः शुशुभे राक्षसाधिपः।यथा ह्युडुपतिः श्रीमांस्ताराभिरिव संवृतः॥  ",
        "spart2" : "याश्च्यवन्तेऽम्बरात् ताराः पुण्यशेषसमावृताः।इमास्ताः संगताः कृत्स्ना इति मेने हरिस्तदा॥"
    },
    {
        "chaptno" : "09",
        "slokano" : "043",
        "spart1" : "ताराणामिव सुव्यक्तं महतीनां शुभार्चिषाम्।",
        "spart2" : "प्रभावर्णप्रसादाश्च विरेजुस्तत्र योषिताम्॥"
    },
    {
        "chaptno" : "09",
        "slokano" : "044-045",
        "spart1" : "व्यावृत्तकचपीनस्रक्प्रकीर्णवरभूषणाः।पानव्यायामकालेषु निद्रोपहतचेतसः॥ ",
        "spart2" : "व्यावृत्ततिलकाः काश्चित् काश्चिदुदभ्रान्तनूपुराः।पार्श्वे गलितहाराश्च काश्चित् परमयोषितः॥"
    },
    {
        "chaptno" : "09",
        "slokano" : "046-047-048",
        "spart1" : "मुक्ताहारवृताश्चान्याः काश्चित् प्रस्रस्तवाससः।व्याविद्धरशनादामाः किशोर्य इव वाहिताः॥ अकुण्डलधराश्चान्या विच्छिन्नमृदितस्रजः।गजेन्द्रमृदिताः फुल्ला लता इव महावने॥",
        "spart2" : "चन्द्रांशुकिरणाभाश्च हाराः कासांचिदुद‍्गताः।हंसा इव बभुः सुप्ताः स्तनमध्येषु योषिताम्॥"
    },
    {
        "chaptno" : "09",
        "slokano" : "049-050-051",
        "spart1" : "अपरासां च वैदूर्याः कादम्बा इव पक्षिणः।हेमसूत्राणि चान्यासां चक्रवाका इवाभवन्॥ हंसकारण्डवोपेताश्चक्रवाकोपशोभिताः।आपगा इव ता रेजुर्जघनैः पुलिनैरिव॥ ",
        "spart2" : "किङ्किणीजालसंकाशास्ता हेमविपुलाम्बुजाः।भावग्राहा यशस्तीराः सुप्ता नद्य इवाबभुः॥"
    },
    {
        "chaptno" : "09",
        "slokano" : "052",
        "spart1" : "मृदुष्वंगेषु कासांचित् कुचाग्रेषु च संस्थिताः।",
        "spart2" : "बभूवुर्भूषणानीव शुभा भूषणराजयः॥"
    },
    {
        "chaptno" : "09",
        "slokano" : "053",
        "spart1" : "अंशुकान्ताश्च कासांचिन्मुखमारुतकम्पिताः।",
        "spart2" : "उपर्युपरि वक्त्राणां व्याधूयन्ते पुनः पुनः॥"
    },
    {
        "chaptno" : "09",
        "slokano" : "054",
        "spart1" : "ताः पताका इवोद्‍धूताः पत्नीनां रुचिरप्रभाः।",
        "spart2" : "नानावर्णसुवर्णानां वक्त्रमूलेषु रेजिरे॥"
    },
    {
        "chaptno" : "09",
        "slokano" : "055",
        "spart1" : "ववल्गुश्चात्र कासांचित् कुण्डलानि शुभार्चिषाम्।",
        "spart2" : "मुखमारुतसंकम्पैर्मन्दं मन्दं च योषिताम्॥"
    },
    {
        "chaptno" : "09",
        "slokano" : "056-057-058",
        "spart1" : "शर्करासवगन्धः स प्रकृत्या सुरभिः सुखः।तासां वदननिःश्वासः सिषेवे रावणं तदा॥रावणाननशंकाश्च काश्चिद् रावणयोषितः।मुखानि च सपत्नीनामुपाजिघ्रन् पुनः पुनः॥",
        "spart2" : "अत्यर्थं सक्तमनसो रावणे ता वरस्त्रियः।अस्वतन्त्राः सपत्नीनां प्रियमेवाचरंस्तदा॥"
    },
    {
        "chaptno" : "09",
        "slokano" : "059",
        "spart1" : "बाहूनुपनिधायान्याः पारिहार्यविभूषितान्।",
        "spart2" : "अंशुकानि च रम्याणि प्रमदास्तत्र शिश्यिरे॥"
    },
    {
        "chaptno" : "09",
        "slokano" : "060",
        "spart1" : "अन्या वक्षसि चान्यस्यास्तस्याः काचित् पुनर्भुजम्।",
        "spart2" : "अपरा त्वङ्कमन्यस्यास्तस्याश्चाप्यपरा कुचौ॥ "
    },
    {
        "chaptno" : "09",
        "slokano" : "061-062",
        "spart1" : "ऊरुपार्श्वकटीपृष्ठमन्योन्यस्य समाश्रिताः।परस्परनिविष्टांग्यो मदस्नेहवशानुगाः॥",
        "spart2" : "अन्योन्यस्यांगसंस्पर्शात् प्रीयमाणाः सुमध्यमाः।एकीकृतभुजाः सर्वाः सुषुपुस्तत्र योषितः॥"
    },
    {
        "chaptno" : "09",
        "slokano" : "063",
        "spart1" : "अन्योन्यभुजसूत्रेण स्त्रीमाला ग्रथिता हि सा।",
        "spart2" : "मालेव ग्रथिता सूत्रे शुशुभे मत्तषट्पदा॥"
    },
    {
        "chaptno" : "09",
        "slokano" : "064-065",
        "spart1" : "लतानां माधवे मासि फुल्लानां वायुसेवनात्।अन्योन्यमालाग्रथितं संसक्तकुसुमोच्चयम्॥",
        "spart2" : "प्रतिवेष्टितसुस्कन्धमन्योन्यभ्रमराकुलम्।आसीद् वनमिवोद्‍धूतं स्त्रीवनं रावणस्य तत्॥"
    },
    {
        "chaptno" : "09",
        "slokano" : "066",
        "spart1" : "उचितेष्वपि सुव्यक्तं न तासां योषितां तदा।",
        "spart2" : "विवेकः शक्य आधातुं भूषणांगाम्बरस्रजाम्॥"
    },
    {
        "chaptno" : "09",
        "slokano" : "067",
        "spart1" : "रावणे सुखसंविष्टे ताः स्त्रियो विविधप्रभाः।",
        "spart2" : "ज्वलन्तः काञ्चना दीपाः प्रेक्षन्तो निमिषा इव॥"
    },
    {
        "chaptno" : "09",
        "slokano" : "068",
        "spart1" : "राजर्षिविप्रदैत्यानां गन्धर्वाणां च योषितः।",
        "spart2" : "रक्षसां चाभवन् कन्यास्तस्य कामवशंगताः॥ "
    },
    {
        "chaptno" : "09",
        "slokano" : "069",
        "spart1" : "युद्धकामेन ताः सर्वा रावणेन हृताः स्त्रियः।",
        "spart2" : "समदा मदनेनैव मोहिताः काश्चिदागताः॥"
    },
    {
        "chaptno" : "09",
        "slokano" : "070-071",
        "spart1" : "न तत्र काश्चित् प्रमदाः प्रसह्य वीर्योपपन्नेन गुणेन लब्धाः।न चान्यकामापि न चान्यपूर्वा विना वरार्हां जनकात्मजां तु॥",
        "spart2" : "न चाकुलीना न च हीनरूपा नादक्षिणा नानुपचारयुक्ता।भार्याभवत् तस्य न हीनसत्त्वा न चापि कान्तस्य न कामनीया॥"
    },
    {
        "chaptno" : "09",
        "slokano" : "072",
        "spart1" : "बभूव बुद्धिस्तु हरीश्वरस्य यदीदृशी राघवधर्मपत्नी।",
        "spart2" : "इमा महाराक्षसराजभार्याः सुजातमस्येति हि साधुबुद्धेः॥"
    },
    {
        "chaptno" : "09",
        "slokano" : "073",
        "spart1" : "पुनश्च सोऽचिन्तयदात्तरूपो ध्रुवं विशिष्टा गुणतो हि सीता।",
        "spart2" : "अथायमस्यां कृतवान् महात्मा लंकेश्वरः कष्टमनार्यकर्म॥"
    },
    
   {
    "chaptno" : "010",
    "slokano" : "001",
    "spart1" : "तत्र दिव्योपमं मुख्यं स्फाटिकं रत्नभूषितम्।",
    "spart2" : "अवेक्षमाणो हनुमान् ददर्श शयनासनम्॥"
},
{
    "chaptno" : "010",
    "slokano" : "002-003",
    "spart1" : "दान्तकाञ्चनचित्रांगैर्वैदूर्यैश्च वरासनैः।महार्हास्तरणोपेतैरुपपन्नं महाधनैः॥",
    "spart2" : "तस्य चैकतमे देशे दिव्यमालोपशोभितम्।ददर्श पाण्डुरं छत्रं ताराधिपतिसंनिभम्॥"
},
{
    "chaptno" : "010",
    "slokano" : "004-005-006",
    "spart1" : "जातरूपपरिक्षिप्तं चित्रभानोः समप्रभम्।अशोकमालाविततं ददर्श परमासनम्॥ वालव्यजनहस्ताभिर्वीज्यमानं समन्ततः।गन्धैश्च विविधैर्जुष्टं वरधूपेन धूपितम्॥",
    "spart2" : "परमास्तरणास्तीर्णमाविकाजिनसंवृतम्।दामभिर्वरमाल्यानां समन्तादुपशोभितम्॥"
},
{
    "chaptno" : "010",
    "slokano" : "007-008-009-010-011.1",
    "spart1" : "तस्मिञ्जीमूतसंकाशं प्रदीप्तोज्ज्वलकुण्डलम्।लोहिताक्षं महाबाहुं महारजतवाससम्॥ लोहितेनानुलिप्तांगं चन्दनेन सुगन्धिना।संध्यारक्तमिवाकाशे तोयदं सतडिद्गुणम्॥ वृतमाभरणैर्दिव्यैः सुरूपं कामरूपिणम्।सवृक्षवनगुल्माढ्यं प्रसुप्तमिव मन्दरम्॥ ",
    "spart2" : "क्रीडित्वोपरतं रात्रौ वराभरणभूषितम्।प्रियं राक्षसकन्यानां राक्षसानां सुखावहम्॥ पीत्वाप्युपरतं चापि ददर्श स महाकपिः।"
},
{
    "chaptno" : "010",
    "slokano" : "011.2-012",
    "spart1" : "भास्वरे शयने वीरं प्रसुप्तं राक्षसाधिपम्॥",
    "spart2" : "निःश्वसन्तं यथा नागं रावणं वानरोत्तमः।आसाद्य परमोद्विग्नः सोपासर्पत् सुभीतवत्॥"
},
{
    "chaptno" : "010",
    "slokano" : "013",
    "spart1" : "अथारोहणमासाद्य वेदिकान्तरमाश्रितः।",
    "spart2" : "क्षीबं राक्षसशार्दूलं प्रेक्षते स्म महाकपिः॥"
},
{
    "chaptno" : "010",
    "slokano" : "014",
    "spart1" : "शुशुभे राक्षसेन्द्रस्य स्वपतः शयनं शुभम्।",
    "spart2" : "गन्धहस्तिनि संविष्टे यथा प्रस्रवणं महत्॥"
},
{
    "chaptno" : "010",
    "slokano" : "015-016-017-018",
    "spart1" : "काञ्चनांगदसंनद्धौ ददर्श स महात्मनः।विक्षिप्तौ राक्षसेन्द्रस्य भुजाविन्द्रध्वजोपमौ॥ ऐरावतविषाणाग्रैरापीडनकृतव्रणौ।वज्रोल्लिखितपीनांसौ विष्णुचक्रपरिक्षतौ॥",
    "spart2" : "पीनौ समसुजातांसौ संगतौ बलसंयुतौ।सुलक्षणनखांगुष्ठौ स्वंगुलीयकलक्षितौ॥ संहतौ परिघाकारौ वृत्तौ करिकरोपमौ।विक्षिप्तौ शयने शुभ्रे पञ्चशीर्षाविवोरगौ॥"
},
{
    "chaptno" : "010",
    "slokano" : "019-020-021.1",
    "spart1" : "शशक्षतजकल्पेन सुशीतेन सुगन्धिना।चन्दनेन परार्घ्येन स्वनुलिप्तौ स्वलंकृतौ॥",
    "spart2" : "उत्तमस्त्रीविमृदितौ गन्धोत्तमनिषेवितौ।यक्षपन्नगगन्धर्वदेवदानवराविणौ॥ ददर्श स कपिस्तस्य बाहू शयनसंस्थितौ।"
},
{
    "chaptno" : "010",
    "slokano" : "021.2-022",
    "spart1" : "मन्दरस्यान्तरे सुप्तौ महाही रुषिताविव॥",
    "spart2" : "ताभ्यां स परिपूर्णाभ्यामुभाभ्यां राक्षसेश्वरः।शुशुभेऽचलसंकाशः शृंगाभ्यामिव मन्दरः॥"
},
{
    "chaptno" : "010",
    "slokano" : "023-024",
    "spart1" : "चूतपुंनागसुरभिर्बकुलोत्तमसंयुतः।मृष्टान्नरससंयुक्तः पानगन्धपुरःसरः॥",
    "spart2" : "तस्य राक्षसराजस्य निश्चक्राम महामुखात्।शयानस्य विनिःश्वासः पूरयन्निव तद् गृहम्॥"
},
{
    "chaptno" : "010",
    "slokano" : "025-026-027",
    "spart1" : "मुक्तामणिविचित्रेण काञ्चनेन विराजिता।मुकुटेनापवृत्तेन कुण्डलोज्ज्वलिताननम्॥ रक्तचन्दनदिग्धेन तथा हारेण शोभिना।पीनायतविशालेन वक्षसाभिविराजिता॥",
    "spart2" : "पाण्डुरेणापविद्धेन क्षौमेण क्षतजेक्षणम्।महार्हेण सुसंवीतं पीतेनोत्तरवाससा॥ "
},
{
    "chaptno" : "010",
    "slokano" : "028-029-030",
    "spart1" : "माषराशिप्रतीकाशं निःश्वसन्तं भुजंगवत्।गांगे महति तोयान्ते प्रसुप्तमिव कुञ्जरम्॥ चतुर्भिः काञ्चनैर्दीपैर्दीप्यमानं चतुर्दिशम्।प्रकाशीकृतसर्वांगं मेघं विद्युद‍्गणैरिव॥",
    "spart2" : "पादमूलगताश्चापि ददर्श सुमहात्मनः।पत्नीः स प्रियभार्यस्य तस्य रक्षःपतेर्गृहे॥ "
},
{
    "chaptno" : "010",
    "slokano" : "031",
    "spart1" : "शशिप्रकाशवदना वरकुण्डलभूषणाः।",
    "spart2" : "अम्लानमाल्याभरणा ददर्श हरियूथपः॥"
},
{
    "chaptno" : "010",
    "slokano" : "032",
    "spart1" : "नृत्यवादित्रकुशला राक्षसेन्द्रभुजाङ्कगाः।",
    "spart2" : "वराभरणधारिण्यो निषण्णा ददृशे कपिः॥"
},
{
    "chaptno" : "010",
    "slokano" : "033",
    "spart1" : "वज्रवैदूर्यगर्भाणि श्रवणान्तेषु योषिताम्।",
    "spart2" : "ददर्श तापनीयानि कुण्डलान्यंगदानि च॥"
},
{
    "chaptno" : "010",
    "slokano" : "034",
    "spart1" : "तासां चन्द्रोपमैर्वक्त्रैः शुभैर्ललितकुण्डलैः।",
    "spart2" : "विरराज विमानं तन्नभस्तारागणैरिव॥"
},
{
    "chaptno" : "010",
    "slokano" : "035-036",
    "spart1" : "मदव्यायामखिन्नास्ता राक्षसेन्द्रस्य योषितः।तेषु तेष्ववकाशेषु प्रसुप्तास्तनुमध्यमाः॥",
    "spart2" : "अंगहारैस्तथैवान्या कोमलैर्नृत्यशालिनी।विन्यस्तशुभसर्वांगी प्रसुप्ता वरवर्णिनी॥"
},
{
    "chaptno" : "010",
    "slokano" : "037",
    "spart1" : "काचिद् वीणां परिष्वज्य प्रसुप्ता सम्प्रकाशते।",
    "spart2" : "महानदीप्रकीर्णेव नलिनी पोतमाश्रिता॥"
},
{
    "chaptno" : "010",
    "slokano" : "038",
    "spart1" : "अन्या कक्षगतेनैव मड्डुकेनासितेक्षणा।",
    "spart2" : "प्रसुप्ता भामिनी भाति बालपुत्रेव वत्सला॥"
},
{
    "chaptno" : "010",
    "slokano" : "039",
    "spart1" : "पटहं चारुसर्वांगी न्यस्य शेते शुभस्तनी।",
    "spart2" : "चिरस्य रमणं लब्ध्वा परिष्वज्येव कामिनी॥"
},
{
    "chaptno" : "010",
    "slokano" : "040",
    "spart1" : "काचिद् वीणां परिष्वज्य सुप्ता कमललोचना।",
    "spart2" : "वरं प्रियतमं गृह्य सकामेव हि कामिनी॥ "
},
{
    "chaptno" : "010",
    "slokano" : "041-042",
    "spart1" : "विपञ्चीं परिगृह्यान्या नियता नृत्यशालिनी।निद्रावशमनुप्राप्ता सहकान्तेव भामिनी॥",
    "spart2" : "अन्या कनकसंकाशैर्मृदुपीनैर्मनोरमैः।मृदंगं परिविद्‍‍ध्यांगैः प्रसुप्ता मत्तलोचना॥"
},
{
    "chaptno" : "010",
    "slokano" : "043",
    "spart1" : "भुजपाशान्तरस्थेन कक्षगेन कृशोदरी।",
    "spart2" : "पणवेन सहानिन्द्या सुप्ता मदकृतश्रमा॥"
},
{
    "chaptno" : "010",
    "slokano" : "044",
    "spart1" : "डिण्डिमं परिगृह्यान्या तथैवासक्तडिण्डिमा।",
    "spart2" : "प्रसुप्ता तरुणं वत्समुपगुह्येव भामिनी॥"
},
{
    "chaptno" : "010",
    "slokano" : "045",
    "spart1" : "काचिदाडम्बरं नारी भुजसम्भोगपीडितम्।",
    "spart2" : "कृत्वा कमलपत्राक्षी प्रसुप्ता मदमोहिता॥"
},
{
    "chaptno" : "010",
    "slokano" : "046-047-048",
    "spart1" : "कलशीमपविद्ध्यान्या प्रसुप्ता भाति भामिनी।वसन्ते पुष्पशबला मालेव परिमार्जिता॥ पाणिभ्यां च कुचौ काचित् सुवर्णकलशोपमौ।उपगुह्याबला सुप्ता निद्राबलपराजिता॥",
    "spart2" : "अन्या कमलपत्राक्षी पूर्णेन्दुसदृशानना।अन्यामालिंग्य सुश्रोणीं प्रसुप्ता मदविह्वला॥"
},
{
    "chaptno" : "010",
    "slokano" : "049",
    "spart1" : "आतोद्यानि विचित्राणि परिष्वज्य वरस्त्रियः।",
    "spart2" : "निपीड्य च कुचैः सुप्ताः कामिन्यः कामुकानिव॥"
},
{
    "chaptno" : "010",
    "slokano" : "050-051-052",
    "spart1" : "तासामेकान्तविन्यस्ते शयानां शयने शुभे।ददर्श रूपसम्पन्नामथ तां स कपिः स्त्रियम्॥ मुक्तामणिसमायुक्तैर्भूषणैः सुविभूषिताम्।विभूषयन्तीमिव च स्वश्रिया भवनोत्तमम्॥",
    "spart2" : "गौरीं कनकवर्णाभामिष्टामन्तःपुरेश्वरीम्।कपिर्मन्दोदरीं तत्र शयानां चारुरूपिणीम्॥"
},
{
    "chaptno" : "010",
    "slokano" : "053",
    "spart1" : "स तां दृष्ट्वा महाबाहुर्भूषितां मारुतात्मजः।तर्कयामास सीतेति रूपयौवनसम्पदा।",
    "spart2" : "हर्षेण महता युक्तो ननन्द हरियूथपः॥"
},
{
    "chaptno" : "010",
    "slokano" : "054",
    "spart1" : "आस्फोटयामास चुचुम्ब पुच्छं ननन्द चिक्रीड जगौ जगाम।",
    "spart2" : "स्तम्भानरोहन्निपपात भूमौ निदर्शयन् स्वां प्रकृतिं कपीनाम्॥"
},
{
    "chaptno" : "011",
    "slokano" : "001",
    "spart1" : "अवधूय च तां बुद्धिं बभूवावस्थितस्तदा।",
    "spart2" : "जगाम चापरां चिन्तां सीतां प्रति महाकपिः॥"
},
{
    "chaptno" : "011",
    "slokano" : "002",
    "spart1" : "न रामेण वियुक्ता सा स्वप्तुमर्हति भामिनी।",
    "spart2" : "न भोक्तुं नाप्यलंकर्तुं न पानमुपसेवितुम्॥"
},
{
    "chaptno" : "011",
    "slokano" : "003",
    "spart1" : "नान्यं नरमुपस्थातुं सुराणामपि चेश्वरम्।",
    "spart2" : "न हि रामसमः कश्चिद् विद्यते त्रिदशेष्वपि॥"
},
{
    "chaptno" : "011",
    "slokano" : "004",
    "spart1" : "अन्येयमिति निश्चित्य भूयस्तत्र चचार सः।",
    "spart2" : "पानभूमौ हरिश्रेष्ठः सीतासंदर्शनोत्सुकः॥"
},
{
    "chaptno" : "011",
    "slokano" : "005-006",
    "spart1" : "क्रीडितेनापराः क्लान्ता गीतेन च तथापराः। नृत्येन चापराः क्लान्ताः पानविप्रहतास्तथा॥",
    "spart2" : "मुरजेषु मृदंगेषु चेलिकासु च संस्थिताः।तथाऽऽस्तरणमुख्येषु संविष्टाश्चापराः स्त्रियः॥"
},
{
    "chaptno" : "011",
    "slokano" : "007-008",
    "spart1" : "अंगनानां सहस्रेण भूषितेन विभूषणैः।रूपसंलापशीलेन युक्तगीतार्थभाषिणा॥",
    "spart2" : "देशकालाभियुक्तेन युक्तवाक्याभिधायिना।रताधिकेन संयुक्तां ददर्श हरियूथपः॥"
},
{
    "chaptno" : "011",
    "slokano" : "009",
    "spart1" : "अन्यत्रापि वरस्त्रीणां रूपसंलापशायिनाम्।",
    "spart2" : "सहस्रं युवतीनां तु प्रसुप्तं स ददर्श ह॥"
},
{
    "chaptno" : "011",
    "slokano" : "010",
    "spart1" : "देशकालाभियुक्तं तु युक्तवाक्याभिधायि तत्।",
    "spart2" : "रताविरतसंसुप्तं ददर्श हरियूथपः॥"
},
{
    "chaptno" : "011",
    "slokano" : "011",
    "spart1" : "तासां मध्ये महाबाहुः शुशुभे राक्षसेश्वरः।",
    "spart2" : "गोष्ठे महति मुख्यानां गवां मध्ये यथा वृषः॥"
},
{
    "chaptno" : "011",
    "slokano" : "012",
    "spart1" : "स राक्षसेन्द्रः शुशुभे ताभिः परिवृतः स्वयम्।",
    "spart2" : "करेणुभिर्यथारण्ये परिकीर्णो महाद्विपः॥"
},
{
    "chaptno" : "011",
    "slokano" : "013",
    "spart1" : "सर्वकामैरुपेतां च पानभूमिं महात्मनः।",
    "spart2" : "ददर्श कपिशार्दूलस्तस्य रक्षःपतेर्गृहे॥"
},
{
    "chaptno" : "011",
    "slokano" : "014",
    "spart1" : "मृगाणां महिषाणां च वराहाणां च भागशः।",
    "spart2" : "तत्र न्यस्तानि मांसानि पानभूमौ ददर्श सः॥"
},
{
    "chaptno" : "011",
    "slokano" : "015",
    "spart1" : "रौक्मेषु च विशालेषु भाजनेष्वप्यभक्षितान्।",
    "spart2" : "ददर्श कपिशार्दूलो मयूरान् कुक्कुटांस्तथा॥"
},
{
    "chaptno" : "011",
    "slokano" : "016",
    "spart1" : "वराहवाध्रीणसकान् दधिसौवर्चलायुतान्।",
    "spart2" : "शल्यान् मृगमयूरांश्च हनुमानन्ववैक्षत॥ "
},
{
    "chaptno" : "011",
    "slokano" : "017-018",
    "spart1" : "कृकलान् विविधांश्छागान् शशकानर्धभक्षितान्।महिषानेकशल्यांश्च मेषांश्च कृतनिष्ठितान्॥",
    "spart2" : "लेह्यानुच्चावचान् पेयान् भोज्यान्युच्चावचानि च।तथाम्ललवणोत्तंसैर्विविधै रागखाण्डवैः॥"
},
{
    "chaptno" : "011",
    "slokano" : "019-020-021.1",
    "spart1" : "महानूपुरकेयूरैरपविद्धैर्महाधनैः।पानभाजनविक्षिप्तैः फलैश्च विविधैरपि॥",
    "spart2" : "कृतपुष्पोपहारा भूरधिकां पुष्यति श्रियम्।तत्र तत्र च विन्यस्तैः सुश्लिष्टशयनासनैः॥ पानभूमिर्विना वह्निं प्रदीप्तेवोपलक्ष्यते।"
},
{
    "chaptno" : "011",
    "slokano" : "021.2-022-023-024-025.1",
    "spart1" : "बहुप्रकारैर्विविधैर्वरसंस्कारसंस्कृतैः॥ मांसैः कुशलसंयुक्तैः पानभूमिगतैः पृथक्।दिव्याः प्रसन्ना विविधाः सुराः कृतसुरा अपि॥",
    "spart2" : "शर्करासवमाध्वीकाः पुष्पासवफलासवाः।वासचूर्णैश्च विविधैर्मृष्टास्तैस्तैः पृथक् पृथक्॥ संतता शुशुभे भूमिर्माल्यैश्च बहुसंस्थितैः।हिरण्मयैश्च कलशैर्भाजनैः स्फाटिकैरपि॥जाम्बूनदमयैश्चान्यैः करकैरभिसंवृता।"
},
{
    "chaptno" : "011",
    "slokano" : "025.2-026.1",
    "spart1" : "राजतेषु च कुम्भेषु जाम्बूनदमयेषु च॥",
    "spart2" : "पानश्रेष्ठां तथा भूमिं कपिस्तत्र ददर्श सः।"
},
{
    "chaptno" : "011",
    "slokano" : "026.2-027.1",
    "spart1" : "सोऽपश्यच्छातकुम्भानि सीधोर्मणिमयानि च॥",
    "spart2" : "तानि तानि च पूर्णानि भाजनानि महाकपिः।"
},
{
    "chaptno" : "011",
    "slokano" : "027.2-028.1",
    "spart1" : "क्वचिदर्धावशेषाणि क्वचित् पीतान्यशेषतः॥",
    "spart2" : "क्वचिन्नैव प्रपीतानि पानानि स ददर्श ह।"
},
{
    "chaptno" : "011",
    "slokano" : "028.2-029",
    "spart1" : "क्वचिद् भक्ष्यांश्च विविधान् क्वचित् पानानि भागशः॥",
    "spart2" : "क्वचिदर्धावशेषाणि पश्यन् वै विचचार ह।शयनान्यत्र नारीणां शून्यानि बहुधा पुनः।परस्परं समाश्लिष्य काश्चित् सुप्ता वरांगनाः॥ "
},
{
    "chaptno" : "011",
    "slokano" : "030",
    "spart1" : "काचिच्च वस्त्रमन्यस्या अपहृत्योपगुह्य च।",
    "spart2" : "उपगम्याबला सुप्ता निद्राबलपराजिता॥"
},
{
    "chaptno" : "011",
    "slokano" : "031",
    "spart1" : "तासामुच्छ्वासवातेन वस्त्रं माल्यं च गात्रजम्।",
    "spart2" : "नात्यर्थं स्पन्दते चित्रं प्राप्य मन्दमिवानिलम्॥"
},
{
    "chaptno" : "011",
    "slokano" : "032-033.1",
    "spart1" : "चन्दनस्य च शीतस्य सीधोर्मधुरसस्य च।विविधस्य च माल्यस्य पुष्पस्य विविधस्य च॥",
    "spart2" : "बहुधा मारुतस्तस्य गन्धं विविधमुद्वहन्।"
},
{
    "chaptno" : "011",
    "slokano" : "033.2-034.1",
    "spart1" : "स्नानानां चन्दनानां च धूपानां चैव मूर्च्छितः॥",
    "spart2" : "प्रववौ सुरभिर्गन्धो विमाने पुष्पके तदा।"
},
{
    "chaptno" : "011",
    "slokano" : "034.2-035-036",
    "spart1" : "श्यामावदातास्तत्रान्याः काश्चित् कृष्णा वरांगनाः॥ काश्चित् काञ्चनवर्णाङ्गयः प्रमदा राक्षसालये।तासां निद्रावशत्वाच्च मदनेन विमूर्च्छितम्॥",
    "spart2" : "पद्मिनीनां प्रसुप्तानां रूपमासीद् यथैव हि।एवं सर्वमशेषेण रावणान्तःपुरं कपिः।ददर्श स महातेजा न ददर्श च जानकीम्॥"
},
{
    "chaptno" : "011",
    "slokano" : "037-038",
    "spart1" : "निरीक्षमाणश्च ततस्ताः स्त्रियः स महाकपिः।जगाम महतीं शंकां धर्मसाध्वसशंकितः॥ ",
    "spart2" : "परदारावरोधस्य प्रसुप्तस्य निरीक्षणम्।इदं खलु ममात्यर्थं धर्मलोपं करिष्यति॥"
},
{
    "chaptno" : "011",
    "slokano" : "039",
    "spart1" : "न हि मे परदाराणां दृष्टिर्विषयवर्तिनी।",
    "spart2" : "अयं चात्र मया दृष्टः परदारपरिग्रहः॥"
},
{
    "chaptno" : "011",
    "slokano" : "040",
    "spart1" : "तस्य प्रादुरभूच्चिन्ता पुनरन्या मनस्विनः।",
    "spart2" : "निश्चितैकान्तचित्तस्य कार्यनिश्चयदर्शिनी॥"
},
{
    "chaptno" : "011",
    "slokano" : "041",
    "spart1" : "कामं दृष्टा मया सर्वा विश्वस्ता रावणस्त्रियः।",
    "spart2" : "न तु मे मनसा किंचिद् वैकृत्यमुपपद्यते॥"
},
{
    "chaptno" : "011",
    "slokano" : "042",
    "spart1" : "मनो हि हेतुः सर्वेषामिन्द्रियाणां प्रवर्तने।",
    "spart2" : "शुभाशुभास्ववस्थासु तच्च मे सुव्यवस्थितम्॥"
},
{
    "chaptno" : "011",
    "slokano" : "043",
    "spart1" : "नान्यत्र हि मया शक्या वैदेही परिमार्गितुम्।",
    "spart2" : "स्त्रियो हि स्त्रीषु दृश्यन्ते सदा सम्परिमार्गणे॥"
},
{
    "chaptno" : "011",
    "slokano" : "044-045",
    "spart1" : "यस्य सत्त्वस्य या योनिस्तस्यां तत् परिमार्गते।न शक्यं प्रमदा नष्टा मृगीषु परिमार्गितुम्॥",
    "spart2" : "तदिदं मार्गितं तावच्छुद्धेन मनसा मया।रावणान्तःपुरं सर्वं दृश्यते न च जानकी॥"
},
{
    "chaptno" : "011",
    "slokano" : "046",
    "spart1" : "देवगन्धर्वकन्याश्च नागकन्याश्च वीर्यवान्।",
    "spart2" : "अवेक्षमाणो हनुमान् नैवापश्यत जानकीम्॥"
},
{
    "chaptno" : "011",
    "slokano" : "047",
    "spart1" : "तामपश्यन् कपिस्तत्र पश्यंश्चान्या वरस्त्रियः।",
    "spart2" : "अपक्रम्य तदा वीरः प्रस्थातुमुपचक्रमे॥"
},
{
    "chaptno" : "011",
    "slokano" : "048",
    "spart1" : "स भूयः सर्वतः श्रीमान् मारुतिर्यत्नमाश्रितः।",
    "spart2" : "आपानभूमिमुत्सृज्य तां विचेतुं प्रचक्रमे॥"
},
{
    "chaptno" : "035",
    "slokano" : "001",
    "spart1" : "तां तु रामकथां श्रुत्वा वैदेही वानरर्षभात्। ",
    "spart2" : "उवाच वचनं सान्त्वमिदं मधुरया गिरा॥ १॥"
 },
 {
    "chaptno": "035",
    "slokano": "002",
    "spart1": "क्व ते रामेण संसर्गः कथं जानासि लक्ष्मणम्।",
    "spart2": "वानराणां नराणां च कथमासीत्समागमः॥"
 },
 {
    "chaptno": "035",
    "slokano": "003",
    "spart1": "यानि रामस्य चिह्नानि लक्ष्मणस्य च वानर।",
    "spart2": "तानि भूयः समाचक्ष्व न मां शोकः समाविशेत्॥"
 },
 {
    "chaptno": "035",
    "slokano": "004",
    "spart1": "कीदृशं तस्य संस्थानं रूपं तस्य च कीदृशम्।",
    "spart2": "कथमूरू कथं बाहू लक्ष्मणस्य च शंस मे॥"
 },
 {
    "chaptno": "035",
    "slokano": "005",
    "spart1": "एवमुक्तस्तु वैदेह्या हनूमान्मारुतात्मजः।",
    "spart2": "ततो रामं यथातत्त्वमाख्यातुमुपचक्रमे॥"
 },
 {
    "chaptno": "035",
    "slokano": "006",
    "spart1": "जानन्ती बत दिष्ट्या मां वैदेहि परिपृच्छसि।",
    "spart2": "भर्तुः कमलपत्राक्षि संस्थानं लक्ष्मणस्य च॥"
 },
 {
    "chaptno": "035",
    "slokano": "007",
    "spart1": "यानि रामस्य चिह्नानि लक्ष्मणस्य च यानि वै।",
    "spart2": "लक्षितानि विशालाक्षि वदतः शृणु तानि मे॥"
 },
 {
   "chaptno": "035",
   "slokano": "008",
   "spart1": "रामः कमलपत्राक्षः पूर्णचन्द्रनिभाननः।",
   "spart2": "रूपदाक्षिण्यसम्पन्नः प्रसूतो जनकात्मजे॥"
 },
 {
   "chaptno": "035",
   "slokano": "009",
   "spart1": "तेजसाऽऽदित्यसंकाशः क्षमया पृथिवीसमः।",
   "spart2": "बृहस्पतिसमो बुद्ध्या यशसा वासवोपमः॥"
 },
 {
   "chaptno": "035",
   "slokano": "010",
   "spart1": "रक्षिता जीवलोकस्य स्वजनस्य च रक्षिता।",
   "spart2": "रक्षिता स्वस्य वृत्तस्य धर्मस्य च परंतपः॥"
 },
 {
   "chaptno": "035",
   "slokano": "011",
   "spart1": "रामो भामिनि लोकस्य चातुर्वर्ण्यस्य रक्षिता।",
   "spart2": "मर्यादानां च लोकस्य कर्ता कारयिता च सः॥"
 },
 {
   "chaptno": "035",
   "slokano": "012",
   "spart1": "अर्चिष्मानर्चितोऽत्यर्थं ब्रह्मचर्यव्रते स्थितः।",
   "spart2": "साधूनामुपकारज्ञः प्रचारज्ञश्च कर्मणाम्॥"
 },
 {
   "chaptno": "035",
   "slokano": "013",
   "spart1": "राजनीत्यां विनीतश्च ब्राह्मणानामुपासकः।",
   "spart2": "ज्ञानवाञ्शीलसम्पन्नो विनीतश्च परंतपः॥"
 },
 {
   "chaptno": "035",
   "slokano": "014",
   "spart1": "यजुर्वेदविनीतश्च वेदविद्भिः सुपूजितः।",
   "spart2": "धनुर्वेदे च वेदेषु वेदाङ्गेषु च निष्ठितः॥"
 },
 {
   "chaptno": "035",
   "slokano": "015",
   "spart1": "विपुलांसो महाबाहुः कम्बुग्रीवः शुभाननः।",
   "spart2": "गूढजत्रुः सुताम्राक्षो रामो नाम जनैः श्रुतः॥"
 },
 {
   "chaptno": "035",
   "slokano": "016",
   "spart1": "दुन्दुभिस्वननिर्घोषः स्निग्धवर्णः प्रतापवान्।",
   "spart2": "समश्च सुविभक्ताङ्गो वर्णं श्यामं समाश्रितः॥"
 },
 {
   "chaptno": "035",
   "slokano": "017",
   "spart1": "त्रिस्थिरस्त्रिप्रलम्बश्च त्रिसमस्त्रिषु चोन्नतः।",
   "spart2": "त्रिताम्रस्त्रिषु च स्निग्धो गम्भीरस्त्रिषु नित्यशः॥"
 },
 {
   "chaptno": "035",
   "slokano": "018",
   "spart1": "त्रिवलीमांस्त्र्यवनतश्चतुर्व्यङ्गस्त्रिशीर्षवान्।",
   "spart2": "चतुष्कलश्चतुर्लेखश्चतुष्किष्कुश्चतुः समः॥"
 },
 {
   "chaptno": "035",
   "slokano": "019",
   "spart1": "चतुर्दशसमद्वन्द्वश्चतुर्दंष्ट्रश्चतुर्गतिः।",
   "spart2": "महोष्ठहनुनासश्च पञ्चस्निग्धोऽष्टवंशवान्॥"
 },
 {
   "chaptno": "035",
   "slokano": "020",
   "spart1": "दशपद्मो दशबृहत् त्रिभिर्व्याप्तो द्विशुक्लवान्।",
   "spart2": "षडुन्नतो नवतनुस्त्रिभिर्व्याप्नोति राघवः॥"
 },
 {
   "chaptno": "035",
   "slokano": "021",
   "spart1": "सत्यधर्मरतः श्रीमान्संग्रहानुग्रहे रतः।",
   "spart2": "देशकालविभागज्ञः सर्वलोकप्रियंवदः॥"
 },
 {
   "chaptno": "035",
   "slokano": "022",
   "spart1": "भ्राता चास्य च द्वैमात्रः सौमित्रिरमितप्रभः।",
   "spart2": "अनुरागेण रूपेण गुणैश्चापि तथाविधः॥"
 },
 {
   "chaptno": "035",
   "slokano": "023_1",
   "spart1": "यानि रामस्य चिह्नानि लक्ष्मणस्य च यानि वै।"
 },
 {
   "chaptno": "035",
   "slokano": "023_2_024_1",
   "spart1": "तावुभौ नरशार्दूलौ त्वद्दर्शनसमुत्सकौ॥",
   "spart2": "विचिन्वन्तौ महीं कृत्स्नामस्माभिः सह संगतौ।"
 },
 {
   "chaptno": "035",
   "slokano": "024_2_026_1",
   "spart1": "त्वामेव मार्गमाणौ तौ विचरन्तौ वसुन्धराम्॥ ददर्शतुर्मृगपतिं पूर्वजेनावरोपितम्।",
   "spart2": "ऋष्यमूकस्य मूले तु बहुपादपसंकुले॥ भ्रातुर्भयार्तमासीनं सुग्रीवं प्रियदर्शनम्।"
 },
 {
   "chaptno": "035",
   "slokano": "026_2_027_1",
   "spart1": "वयं च हरिराजं तं सुग्रीवं सत्यसङ्गरम्॥",
   "spart2": "परिचर्यामहे राज्यात्पूर्वजेनावरोपितम्।"
 },
 {
   "chaptno": "035",
   "slokano": "027_2_028_1",
   "spart1": "ततस्तौ चीरवसनौ धनुःप्रवरपाणिनौ॥ ऋष्यमूकस्य शैलस्य रम्यं देशमुपागतौ। स तौ दृष्ट्वा नरव्याघ्रौ धन्विनौ वानरर्षभः॥",
   "spart2": "अभिप्लुतो गिरेस्तस्य शिखरं भयमोहितः।"
 },
 {
   "chaptno": "035",
   "slokano": "028_2_029_1",
   "spart1": "ततः स शिखरे तस्मिन्वानरेन्द्रो व्यवस्थितः॥",
   "spart2": "तयोः समीपं मामेव प्रेषयामास सत्वरम्।"
 },
 {
   "chaptno": "035",
   "slokano": "029_2_030_1",
   "spart1": "तावहं पुरुषव्याघ्रौ सुग्रीववचनात्प्रभू॥",
   "spart2": "रूपलक्षणसम्पन्नौ कृताञ्जलिरुपस्थितः।"
 },
 {
   "chaptno": "035",
   "slokano": "030_2_031",
   "spart1": "तौ परिज्ञाततत्त्वार्थौ मया प्रीतिसमन्वितौ॥",
   "spart2": "पृष्ठमारोप्य तं देशं प्रापितौ पुरुषर्षभौ। निवेदितौ च तत्त्वेन सुग्रीवाय महात्मने॥"
 },
 {
   "chaptno": "035",
   "slokano": "032_1",
   "spart1": "तयोरन्योन्यसम्भाषाद्भृशं प्रीतिरजायत।"
 },
 {
   "chaptno": "035",
   "slokano": "032_2_033_1",
   "spart1": "तत्र तौ कीर्तिसम्पन्नौ हरीश्वरनरेश्वरौ॥",
   "spart2": "परस्परकृताश्वासौ कथया पूर्ववृत्तया।"
 },
 {
   "chaptno": "035",
   "slokano": "033_2_034_1",
   "spart1": "तं ततः सान्त्वयामास सुग्रीवं लक्ष्मणाग्रजः॥",
   "spart2": "स्त्रीहेतोर्वालिना भ्रात्रा निरस्तं पुरुतेजसा।"
 },
 {
   "chaptno": "035",
   "slokano": "034_2_035_1",
   "spart1": "ततस्त्वन्नाशजं शोकं रामस्याक्लिष्टकर्मणः॥",
   "spart2": "लक्ष्मणो वानरेन्द्राय सुग्रीवाय न्यवेदयत्।"
 },
 {
   "chaptno": "035",
   "slokano": "035_2_036_1",
   "spart1": "स श्रुत्वा वानरेन्द्रस्तु लक्ष्मणेनेरितं वचः॥",
   "spart2": "तदासीन्निष्प्रभोऽत्यर्थं ग्रहग्रस्त इवांशुमान्।"
 },
 {
   "chaptno": "035",
   "slokano": "036_2_038_1",
   "spart1": "ततस्त्वद‍्गात्रशोभीनि रक्षसा ह्रियमाणया॥ यान्याभरणजालानि पातितानि महीतले।",
   "spart2": "तानि सर्वाणि रामाय आनीय हरियूथपाः॥ संहृष्टा दर्शयामासुर्गतिं तु न विदुस्तव।"
 },
 {
   "chaptno": "035",
   "slokano": "038_2_039_1",
   "spart1": "तानि रामाय दत्तानि मयैवोपहृतानि च॥",
   "spart2": "स्वनवन्त्यवकीर्णानि तस्मिन्विहतचेतसि।"
 },
 {
   "chaptno": "035",
   "slokano": "039_2_040_1",
   "spart1": "तान्यङ्के दर्शनीयानि कृत्वा बहुविधं तदा॥",
   "spart2": "तेन देवप्रकाशेन देवेन परिदेवितम्।"
 },
 {
   "chaptno": "035",
   "slokano": "040_2_040_3",
   "spart1": "पश्यतस्तानि रुदतस्ताम्यतश्च पुनः पुनः॥",
   "spart2": "प्रादीपयद्दाशरथेस्तदा शोकहुताशनम्॥"
 },
 {
   "chaptno": "035",
   "slokano": "041",
   "spart1": "शायितं च चिरं तेन दुःखार्तेन महात्मना।",
   "spart2": "मयापि विविधैर्वाक्यैः कृच्छ्रादुत्थापितः पुनः॥"
 },
 {
   "chaptno": "035",
   "slokano": "042",
   "spart1": "तानि दृष्ट्वा महार्हाणि दर्शयित्वा मुहुर्मुहुः।",
   "spart2": "राघवः सहसौमित्रिः सुग्रीवे संन्यवेशयत्॥"
 },
 {
   "chaptno": "035",
   "slokano": "043",
   "spart1": "स तवादर्शनादार्ये राघवः परितप्यते।",
   "spart2": "महता ज्वलता नित्यमग्निनेवाग्निपर्वतः॥"
 },
 {
   "chaptno": "035",
   "slokano": "044",
   "spart1": "त्वत्कृते तमनिद्रा च शोकश्चिन्ता च राघवम्।",
   "spart2": "तापयन्ति महात्मानमग्न्यगारमिवाग्नयः॥"
 },
 {
   "chaptno": "035",
   "slokano": "045",
   "spart1": "तवादर्शनशोकेन राघवः परिचाल्यते।",
   "spart2": "महता भूमिकम्पेन महानिव शिलोच्चयः॥"
 },
 {
   "chaptno": "035",
   "slokano": "046",
   "spart1": "काननानि सुरम्याणि नदीप्रस्रवणानि च।",
   "spart2": "चरन् न रतिमाप्नोति त्वामपश्यन् नृपात्मजे॥"
 },
 {
   "chaptno": "035",
   "slokano": "047",
   "spart1": "स त्वां मनुजशार्दूलः क्षिप्रं प्राप्स्यति राघवः।",
   "spart2": "समित्रबान्धवं हत्वा रावणं जनकात्मजे॥"
 },
 {
   "chaptno": "035",
   "slokano": "048",
   "spart1": "सहितौ रामसुग्रीवावुभावकुरुतां तदा।",
   "spart2": "समयं वालिनं हन्तुं तव चान्वेषणं प्रति॥"
 },
 {
   "chaptno": "035",
   "slokano": "049",
   "spart1": "ततस्ताभ्यां कुमाराभ्यां वीराभ्यां स हरीश्वरः।",
   "spart2": "किष्किन्धां समुपागम्य वाली युद्धे निपातितः॥"
 },
 {
   "chaptno": "035",
   "slokano": "050",
   "spart1": "ततो निहत्य तरसा रामो वालिनमाहवे।",
   "spart2": "सर्वर्क्षहरिसङ्घानां सुग्रीवमकरोत् पतिम्॥"
 },
 {
   "chaptno": "035",
   "slokano": "051",
   "spart1": "रामसुग्रीवयोरैक्यं देव्येवं समजायत।",
   "spart2": "हनूमन्तं च मां विद्धि तयोर्दूतमुपागतम्॥"
 },
 {
   "chaptno": "035",
   "slokano": "052",
   "spart1": "स्वं राज्यं प्राप्य सुग्रीवः स्वानानीय महाकपीन्।",
   "spart2": "त्वदर्थं प्रेषयामास दिशो दश महाबलान्॥"
 },
 {
   "chaptno": "035",
   "slokano": "053",
   "spart1": "आदिष्टा वानरेन्द्रेण सुग्रीवेण महौजसः।",
   "spart2": "अद्रिराजप्रतीकाशाः सर्वतः प्रस्थिता महीम्॥"
 },
 {
   "chaptno": "035",
   "slokano": "054",
   "spart1": "ततस्ते मार्गमाणा वै सुग्रीववचनातुराः।",
   "spart2": "चरन्ति वसुधां कृत्स्नां वयमन्ये च वानराः॥"
 },
 {
   "chaptno": "035",
   "slokano": "055",
   "spart1": "अङ्गदो नाम लक्ष्मीवान् वालिसूनुर्महाबलः।",
   "spart2": "प्रस्थितः कपिशार्दूलस्त्रिभागबलसंवृतः॥"
 },
 {
   "chaptno": "035",
   "slokano": "056",
   "spart1": "तेषां नो विप्रणष्टानां विन्ध्ये पर्वतसत्तमे।",
   "spart2": "भृशं शोकपरीतानामहोरात्रगणा गताः॥"
 },
 {
   "chaptno": "035",
   "slokano": "057",
   "spart1": "ते वयं कार्यनैराश्यात् कालस्यातिक्रमेण च।",
   "spart2": "भयाच्च कपिराजस्य प्राणांस्त्यक्तुमुपस्थिताः॥"
 },
 {
   "chaptno": "035",
   "slokano": "058",
   "spart1": "विचित्य गिरिदुर्गाणि नदीप्रस्रवणानि च।",
   "spart2": "अनासाद्य पदं देव्याः प्राणांस्त्यक्तुं व्यवस्थिताः॥"
 },
 {
   "chaptno": "035",
   "slokano": "059_2_061_1",
   "spart1": "ततस्तस्य गिरेर्मूर्ध्नि वयं प्रायमुपास्महे। दृष्ट्वा प्रायोपविष्टांश्च सर्वान् वानरपुङ्गवान्॥",
   "spart2": "भृशं शोकार्णवे मग्नः पर्यदेवयदङ्गदः।तव नाशं च वैदेहि वालिनश्च तथा वधम्॥प्रायोपवेशमस्माकं मरणं च जटायुषः।"
 },
 {
   "chaptno": "035",
   "slokano": "061_2_063_1",
   "spart1": "तेषां नः स्वामिसंदेशान्निराशानां मुमूर्षताम्॥ कार्यहेतोरिहायातः शकुनिर्वीर्यवान् महान्।",
   "spart2": "गृध्रराजस्य सोदर्यः सम्पातिर्नाम गृध्रराट्॥ श्रुत्वा भ्रातृवधं कोपादिदं वचनमब्रवीत्।"
 },
 {
   "chaptno": "035",
   "slokano": "063_2_064_1",
   "spart1": "यवीयान् केन मे भ्राता हतः क्व च निपातितः॥",
   "spart2": "एतदाख्यातुमिच्छामि भवद्भिर्वानरोत्तमाः।"
 },
 {
   "chaptno": "035",
   "slokano": "064_2_065_1",
   "spart1": "अङ्गदोऽकथयत् तस्य जनस्थाने महद्वधम्॥",
   "spart2": "रक्षसा भीमरूपेण त्वामुद्दिश्य यथार्थतः।"
 },
 {
   "chaptno": "035",
   "slokano": "065_2_066_1",
   "spart1": "जटायोस्तु वधं श्रुत्वा दुःखितः सोऽरुणात्मजः॥",
   "spart2": "त्वामाह स वरारोहे वसन्तीं रावणालये।"
 },
 {
   "chaptno": "035",
   "slokano": "066_2_067",
   "spart1": "तस्य तद् वचनं श्रुत्वा सम्पातेः प्रीतिवर्धनम्॥",
   "spart2": "अङ्गदप्रमुखाः सर्वे ततः प्रस्थापिता वयम्। विन्ध्यादुत्थाय सम्प्राप्ताः सागरस्यान्तमुत्तमम्॥"
 },
 {
   "chaptno": "035",
   "slokano": "068_069_1",
   "spart1": "त्वद्दर्शने कृतोत्साहा हृष्टाः पुष्टाः प्लवङ्गमाः। अङ्गदप्रमुखाः सर्वे वेलोपान्तमुपागताः॥",
   "spart2": "चिन्तां जग्मुः पुनर्भीमां त्वद्दर्शनसमुत्सुकाः।"
 },
 {
   "chaptno": "035",
   "slokano": "069_2_071_1",
   "spart1": "अथाहं हरिसैन्यस्य सागरं दृश्य सीदतः॥ व्यवधूय भयं तीव्रं योजनानां शतं प्लुतः।",
   "spart2": "लङ्का चापि मया रात्रौ प्रविष्टा राक्षसाकुला॥ रावणश्च मया दृष्टस्त्वं च शोकनिपीडिता।"
 },
 {
   "chaptno": "035",
   "slokano": "071_2_072_1",
   "spart1": "एतत् ते सर्वमाख्यातं यथावृत्तमनिन्दिते॥",
   "spart2": "अभिभाषस्व मां देवि दूतो दाशरथेरहम्।"
 },
 {
   "chaptno": "035",
   "slokano": "072_2_073_1",
   "spart1": "तन्मां रामकृतोद्योगं त्वन्निमित्तमिहागतम्॥",
   "spart2": "सुग्रीवसचिवं देवि बुद्ध्यस्व पवनात्मजम्।"
 },
 {
   "chaptno": "035",
   "slokano": "073_2_074_1",
   "spart1": "कुशली तव काकुत्स्थः सर्वशस्त्रभृतां वरः॥",
   "spart2": "गुरोराराधने युक्तो लक्ष्मणः शुभलक्षणः।"
 },
 {
   "chaptno": "035",
   "slokano": "074_2_075_1",
   "spart1": "तस्य वीर्यवतो देवि भर्तुस्तव हिते रतः॥",
   "spart2": "अहमेकस्तु सम्प्राप्तः सुग्रीववचनादिह।"
 },
 {
   "chaptno": "035",
   "slokano": "075_2_076_1",
   "spart1": "मयेयमसहायेन चरता कामरूपिणा॥",
   "spart2": "दक्षिणा दिगनुक्रान्ता त्वन्मार्गविचयैषिणा।"
 },
 {
   "chaptno": "035",
   "slokano": "076_2_077_1",
   "spart1": "दिष्ट्याहं हरिसैन्यानां त्वन्नाशमनुशोचताम्॥",
   "spart2": "अपनेष्यामि संतापं तवाधिगमशासनात्।"
 },
 {
   "chaptno": "035",
   "slokano": "077_2_078_1",
   "spart1": "दिष्ट्या हि न मम व्यर्थं सागरस्येह लङ्घनम्॥",
   "spart2": "प्राप्स्याम्यहमिदं देवि त्वद्दर्शनकृतं यशः।"
 },
 {
   "chaptno": "035",
   "slokano": "078_2_079_1",
   "spart1": "राघवश्च महावीर्यः क्षिप्रं त्वामभिपत्स्यते॥",
   "spart2": "सपुत्रबान्धवं हत्वा रावणं राक्षसाधिपम्।"
 },
 {
   "chaptno": "035",
   "slokano": "079_2_080",
   "spart1": "माल्यवान् नाम वैदेहि गिरीणामुत्तमो गिरिः॥",
   "spart2": "ततो गच्छति गोकर्णं पर्वतं केसरी हरिः। स च देवर्षिभिर्दिष्टः पिता मम महाकपिः। तीर्थे नदीपतेः पुण्ये शम्बसादनमुद्धरन्॥"
 },
 {
   "chaptno": "035",
   "slokano": "081",
   "spart1": "यस्याहं हरिणः क्षेत्रे जातो वातेन मैथिलि।",
   "spart2": "हनूमानिति विख्यातो लोके स्वेनैव कर्मणा॥"
 },
 {
   "chaptno": "035",
   "slokano": "082",
   "spart1": "विश्वासार्थं तु वैदेहि भर्तुरुक्ता मया गुणाः।",
   "spart2": "अचिरात् त्वामितो देवि राघवो नयिता ध्रुवम्॥"
 },
 {
   "chaptno": "035",
   "slokano": "083",
   "spart1": "एवं विश्वासिता सीता हेतुभिः शोककर्शिता।",
   "spart2": "उपपन्नैरभिज्ञानैर्दूतं तमधिगच्छति॥"
 },
 {
   "chaptno": "035",
   "slokano": "084",
   "spart1": "अतुलं च गता हर्षं प्रहर्षेण तु जानकी।",
   "spart2": "नेत्राभ्यां वक्रपक्ष्माभ्यां मुमोचानन्दजं जलम्॥"
 },
 {
   "chaptno": "035",
   "slokano": "085",
   "spart1": "चारु तद् वदनं तस्यास्ताम्रशुक्लायतेक्षणम्।",
   "spart2": "अशोभत विशालाक्ष्या राहुमुक्त इवोडुराट्॥"
 },
 {
   "chaptno": "035",
   "slokano": "086",
   "spart1": "हनूमन्तं कपिं व्यक्तं मन्यते नान्यथेति सा।",
   "spart2": "अथोवाच हनूमांस्तामुत्तरं प्रियदर्शनाम्॥"
 },
 {
   "chaptno": "035",
   "slokano": "087",
   "spart1": "एतत् ते सर्वमाख्यातं समाश्वसिहि मैथिलि।",
   "spart2": "किं करोमि कथं वा ते रोचते प्रतियाम्यहम्॥"
 },
 {
   "chaptno": "035",
   "slokano": "088",
   "spart1": "हतेऽसुरे संयति शम्बसादने कपिप्रवीरेण महर्षिचोदनात्।",
   "spart2": "ततोऽस्मि वायुप्रभवो हि मैथिलि प्रभावतस्तत्प्रतिमश्च वानरः॥"
 }

]


